
PATROLOGIAE TOMUS CXLuII.

IOANNES ARCHIEPISCOPUS ROTHOMAGENSIS / ALPHANUS SALERNITANUS ARCHIEPISCOPUS / ARNULFUS CLERICUS MEDIOLANENSIS / BERTHOLDUS CONSTANTIENSIS / BRUNO MAGDEBURGENSIS CLERICUS / MARIANUS SCOTTUS / LANDULFUS CLERICUS MEDIOLANENSIS / GEBUINUS LUGDUNENSIS ARCHIEPISCOPUS / GUALTERIUS MELDENSIS / EUSEBIUS BRUNO ANDEGAuENSIS / SANCTUS GERALDUS SILuAE MAIORIS PRIMUS ABBAS / IOANNES FISCAMNENSIS ABBAS / THOMELLUS MONACHUS HASNONIENSIS / RENALLUS MAGISTER SEDIS BARCINONENSIS / FOLCARDUS SITHIuENSIS MONACHUS / GUAIFERIUS MONACHUS CASINENSIS / THEODERICUS PADERBRUNNENSIS CANONICUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CXLuII.


IOANNES ARCHIEPISCOPUS ROTHOMAGENSIS,



ALPHANUS SALERNITANUS ARCHIEPISCOPUS,



ARNULFUS CLERICUS MEDIOLANENSIS,



BERTHOLDUS CONSTANTIENSIS,



BRUNO MAGDEBURGENSIS CLERICUS,



MARIANUS SCOTTUS,



LANDULFUS CLERICUS MEDIOLANENSIS,



GEBUINUS LUGDUNENSIS ARCHIEPISCOPUS,



GUALTERIUS MELDENSIS,



EUSEBIUS BRUNO ANDEGAuENSIS,

EPISCOPI,

SANCTUS GERALDUS SILuAE MAIORIS PRIMUS ABBAS,



IOANNES FISCAMNENSIS ABBAS,



THOMELLUS MONACHUS HASNONIENSIS,



RENALLUS MAGISTER SEDIS BARCINONENSIS,



FOLCARDUS SITHIuENSIS MONACHUS,



GUAIFERIUS MONACHUS CASINENSIS,



THEODERICUS PADERBRUNNENSIS CANONICUS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

IOANNIS

ABRINCENSIS PRIMUM EPISCOPI, POSTMODUM ARCHIEPISCOPI ROTHOMAGENSIS, ALPHANI SALERNITANI ARCHIEPISCOPI,

OPERA OMNIA.

ACCEDUNT

ARNULFI CLERICI MEDIOLANENSIS,



BERTHOLDI CONSTANTIENSIS,



BRUNONIS MAGDEBURGENSIS CLERICI,



MARIANI SCOTTI,



LANDULFI CLERICI MEDIOLANENSIS,



CHRONICA.

Intermiscentur

GEBUINI LUGDUNENSIS ARCHIEPISCOPI,



GUALTERII MELDENSIS,



EUSEBII BRUNONIS ANDEGAuENSIS,

EPISCOPORUM,

SANCTI GERALDI SILuAE MAIORIS PRIMI ABBATIS,



IOANNIS FISCAMNENSIS ABBATIS,



THOMELLI MONACHI HASNONIENSIS,



RENALLI MAGISTRI SEDIS BARCINONENSIS,



FOLCARDI SITHIuENSIS MONACHI,



GUAIFERII MONACHI CASINENSIS,



THEODERICI PADERBRUNNENSIS CANONICI,



SCRIPTA uEL SCRIPTORUM FRAGMENTA QUAE SUPERSUNT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXLuII CONTINENTUR.


IOANNES ABRINCENSIS PRIMUM EPISCOPUS, POSTMODUM ARCHIEPISCOPUS ROTHOMAGENSIS.
    Liber de officiis ecclesiasticis, col. 27.




ARNULFUS CLERICUS MEDIOLANENSIS.
    Gesta episcoporum Mediolanensium, col. 286.




THEODERICUS PADERBRUNNENSIS CANONICUS.
    Commentatio in Orationem Dominicam, col. 334.




BERTHOLDUS CONSTANTIENSIS PRESBYTER.
    Chronicon, col. 343.




IOANNES FISCAMNENSIS ABBAS.
    Libellus de Scripturis et uerbis Patrum collectus, col. 446.---Libellus alter, col. 459.---Epistole col. 464.

APPENDIX.
    Prefatio Ioannis hominis Dei, col. 478.---Chronicon Fiscamnense, col. 479.---Catalogus abbatum Fiscamnensium, col. 483.




BRUNO MAGDEBURGENSIS CLERICUS.
    De bello Saxonico, col. 490.




THOMELLUS MONACHUS HASNONIENSIS.
    Historia Hasnoniensis monasterii, col. 587.




RENALLUS MAGISTER SEDIS BARCINONENSIS
    uersus de corpore Christi, col. 600.




MARIANUS SCOTTUS.
    Chronicon, col. 624.




LANDULPHUS SENIOR CLERICUS MEDIOLANENSIS.
    Historia Mediolanensis col. 818.

APPENDIX.
    Catalogus archiepiscoporum Mediolanensium, col. 954.---Ioannis Petri Puricelli dissertatio, col. 970.




S. GERALDUS SILuAE MAIORIS PRIMUS ABBAS.
    uita S. Adalardi abbatis, col. 1046.




FOLCARDUS SITHIuENSIS MONACHUS.
    uita S. Bertini, col. 1084.---uita S. Ioannis Beuerlacensis, col. 1161.

OPUSCULA DUBIA.
    uita S. Audomari, col. 1177.---uita S. Oswaldi, col. 1187.




EUSEBIUS BRUNO ANDEGAuENSIS EPISCOPUS.
    Epistola ad Berengarium, col. 1201.




GEBUINUS LUGDUNENSIS ARCHIEPISCOPUS.
    Epistola ad Rodulphum Turonensem archiepiscopum, col. 1209.




GUALTERIUS MELDENSIS EPISCOPUS.
    Epistola ad Rodulphum Turonensem archiepiscopum, col. 1213.




ALPHANUS SALERNITANUS ARCHIEPISCOPUS.
    Carmina, col. 1219.---Sermo in euang. »Cum transiret iehsu,« etc., col. 1269.---uita et passio S. Christine, col. 1269.




GUAIFERIUS CASINENSIS MONACHUS.
    Carmina, col. 1283.---uita S. Secundini, col. 1293.---uita S. Lucii pape et martyris, col. 1301.






Main uolume text





ANNO DOMINI MLXXIX.
IOANNES ABRINCENSIS PRIMUM EPISCOPUS POSTMODUM ARCHIEPISCOPUS ROTOMAGENSIS.





NOTITIA HISTORICA.


 Mortuo Maurilio, clerus Rotomagensis Lanfrancum Cadomensem abbatem sibi archiepiscopum elegit, qui, teste Orderico uitali, recusauit, totisque sategit uiribus et apud eumdem clerum, et apud Normannorum ducem Guillelmum, et apud summum pontificem Alexandrum II, ut Ecclesie uidue preficeretur Ioannes episcopus Abrincensis; quod et assecutus est, Romam ordinationis huius licentiam petendi causa a duce missus, unde pallium cum licentia deportauit.

Ioannes uero episcopus apostolica legatione recepta, et omnium comprouincialium episcoporum cunctorumque etiam eiusdem Ecclesie canonicorum electione communi consensu facta, metropolitanam adeptus est sedem, quemadmodum legitur in actis  archiep. Rotom. Transiit igitur a sede Abrincensi, unde et plerumque Ioannis Abrincensis nomen sortitus est, ad sedem Rotomagensem Ioannes, filius Radulfi comitis Baiocarum et Ibreii, fratris uterini Richardi Normanie ducis, cuius archiepiscopi in curiam XIII Kalendas Martii 1070 tracta est causa de cella S. Audeni de Gisortio inter monachos Sancti Leutfredi et Maioris Monasterii. Anno 1072 in maiori basilica sua concilium habuit cum suis suffraganeis pro restituenda ecclesiastica disciplina.

»Hic uero, ex actis archiepiscoporum Rotomag., fuit uir progenie nobilis, liberalibus imbutus disciplinis. Is alias satis strenuus, animi fuit impatientissimus. Crudescebat in eo hic morbus, et, ut ita dixerim, exaggerabatur tum carnis nobilitate, tum  prelationis dignitate. Solent enim hec duo plerumque positos in culmine in flexum usque superbie, ipso potentie fastigio lenocinante, corrumpere: adeo ut norme obliti iustitie, unde animi sui furorem uidentur pascere, hoc zelo iustitie uelint deputare. Euenit autem aliquando, ut hi tales, non pastores, sed crudeles exactores, occulto Dei iudicio coram ipsis, quos iniuste uexauerunt, corripiantur:  quatenus exemplariter correpti, et posteris similibus sint terrori, et paruulis spei. Quod totum in hoc de quo agitur Ioanne archiepiscopo diuina censura exhibuit in eo, quem is aduersus sancti Audeni cenobitas inconsulte tumultum exercuit. Quod non derogatorie, non insultatorie, sed consultorie censuimus scribere. Primo, quia insolitum, incredibile, et quasi monstro simile, tantum tumultum, tantam turbam eo die sine sanguine accidisse. Secundo, ut loco nobilissimo, et ab omni iure seu consuetudine archipresulum huius urbis priuilegio Caroli Magni libero sit memoriale, quo se probent nec in magnis excessibus ipsorum aliquid iustitie debere. Causa erat, qua Guillelmus Nortmannorum comes et Anglorum rex gloriosus Cenomannis cum expeditione  sua morabatur. Aderant ei inter reliquos proceres iste Ioannes sedis huius archiepiscopus, ut uir excellentis ingenii, et non mediocris consilii: Nicolaus quoque reuerendus abbas supradicti cenobii. Imminebant celeberrima totisque uotis excipienda sanctissimi Audeni dies natalitia: et quia moris est ut archiepiscopus ipsa die inibi missarum solemnia celebret, non pro ulla quidem uel ipsius ientaculi uicissitudine, sed quasi in recompensationem consecrationis sue, quam nonnisi in prefata ecclesia cuiuis sedis memorate licet accipere; missione a rege petita redibat concite, abbate prenominato interim ad occupatiora remanente. Quid plura? adest dies ueneranda, clerici maioris ecclesie solito eo conueniunt: et quia premisso nuntio uenturum  se mandauerat, solemne missarum interim differtur. Post aliquandiu uero e communi consilio, ne quid tante diei subtraheretur, dum ueniat, initiatur. Tanta uero morositate, tanta id factum est deuotione; ut non mirum totis animis hostem humani generis ad hanc letitiam turbandam exarsisse: qui maximo sibi lucro credidit accedere, sic illud ueneno sue nequitie tempus inficere, quod interim  sibi dolebat deperire. Finito itaque Kyrie cum duobus rhythmis, exacto Gloria in excelsis Deo, quod inceptum ab abbate Richardo Sagiensi chorus celeberrime fuerat exsecutus cum laudibus suis , ecce accurrit ut turbo tempestatis, omnem confundens gratiam illius celebritatis. Hic namque totam mentis indignationem animo concipiens, quod non usquequaque fuisset exspectatus, toruis oculis, ore furibundo cunctis maledixit; conuersusque ad ipsos monachos excommunicauit, ex auctoritate Dei et sua officium presens interdicens cessare fecit, abbatem ab altari euellens, diuini officium ministerii prohibuit. Meroris erat plenum et stuporis cernere tante festum letitie, tot et tantas uoces eam preconantes  in subitum silentium obmutuisse. Ipse ad complendum se officium preparat: clericis suis, ut a loco incepto peragerent, imperat. Nihil hic reticendum fore censemus, quod dum alteri parti fauendo dissimulamus, alteri totum derogando imputare uideamur. uerum falsi astipulatione non indiget. Fratres, etsi decorem sibi tanti gaudii preripi dolentes, pontificali tamen auctoritati cedunt, festiuis se ornatibus exuunt, satis cum tumultu ecclesiam egrediuntur; huc quidam, pars illo, alii alio succedunt, inuicem et ad suos super suo pudore merentes conqueruntur. Cum subito quidam meroris impatiens, dubium quidem an ex ipsis, uel eorum famulis, plus furoris, minus consilii animo colligens, turrim properat, maius ecclesie signum  pulsat. Hinc forum otior aduolat: archiepiscopum sancti Audeni glebam ad maiorem ecclesiam asportare uelle proclamat. Prosiliunt omnes e domibus, alius gladium, hic bipennem, diuersi quod primum manibus occurrerat, arripiunt; ecclesiam cum furore irrumpunt. Quidam curiositate acti, celata monasterii conscendunt, quedam ex tabulatis auferunt: quid sic furens populus agere uellet, rimantur. Plurimi eius intentionis erant, ut quia eis tante continuationem letitie interrupisset, nec sibi perficere liceret. Archiepiscopus circumcirca furentium se turmis appeti expauescens, plus tamen desuper imminentes metuens, ab altari ad ualuas monasterii fugam arripuit: uix elapsus infra ambitum earum  ipsis prius clausis se recepit: undique circum se sedilia et formas aggerari fecit. Nonnulli tamen partis ipsius arreptis candelabris, cereis et perticis, in monachos efferati, sed ab eis non segniter excepti, pudet dicere, quam fedo exemplo res eo die debuit determinari. Constitit satis ipso die meritum sancti omnibus adfuisse, qui hinc seuientium manus comprimendo, hinc archiepiscopum cum suis eo periculo eximendo, tantum nefas non paruo cunctis miraculo potuit auertere. Nam tanta subito nubis caligo id spatium sanctuarii, quod loculi sanctorum continebantur, obtinuit, ut uix uel a curiosis oculorum acie corripi potuerit. Rei congruit miraculum. Quia enim sacre Scripture diuersis in locis per nubem nunc delinquentium cecitas, nunc Domini protectio figuratur;  iure hoc in ipsa nube portendebatur. Hinc nempe insensibiliter furentium nubilum uelut fumus ascendens, diuine gratie serenum turbabat: hinc manum Domini reatu ipsorum ad feriendum prouocatam sanctus Audenus meritis suis protegendo continebat. Dicto nil subripit quod refragetur: tantum ratio ipsa a toto pendens suffragatur. Ipsi sane, cuius patientie sit Altissimus redditor, estimare licuisset, ni se in sua pertinacia continens a consideratione rationis animum reuocasset. Sed animositatis eius immanitas non destitit eo usque, quo se inuehens irruit in se. Igitur uicecomes ciuitatis archiepiscopum sic circumuentum ut audiuit, ueritus ne quid inconsultius aduersus ipsum ageretur, et ipse post noxe argueretur; militarem  manum cogit, regis bannum omnibus pretendit, suppetias accurrit; iam nil reluctantem, imo sibi penitus diffidentem periculo eximit. Iis tumultuum dementiis exacta est dies tante celebritatis.

»Aestimet qui ualet que facies tunc fuerit curie celestis, quam indigne tulerit sui precellentissimi ciuis Audeni sic confusam, sic fedatam, sic prereptam diem sue remunerationis. Aestimet quid exstiterit miserie, tantum patronum nil penitus in filiis suis quod Domini faciem placaturus offerret, eo die accepisse. Nos ignorantes diuini secretum consilii omittimus, de hominibus humana pensamus. In tanta multitudine discreta sexu, etate et ordine, non credimus defuisse, et qui mente carnali se minus nocuisse penituerint, dum nil medium, quin  tam speciali gaudio priuati forent, attenderint; et qui sanioris consilii, peccatis suis eam turbam imputauerint, uota sua prerepta gemuerint, a suo patrono ueniam suspirantes super suis actibus erubuerint. Fratres in crastinum de suis eligunt, per quos abbati suo quod factum fuerat, innotesceret, et regem super hoc suggesturus adiret; sed archiepiscopi nuntius precesserat, inuidiam omnem in monachos retorserat: sic infecto negotio reditum est. Rex licet post ipsius archiepiscopi et quorumdam aulicorum instinctu animo in monachos motus; rem tamen ex equo pensans, hinc immoderatam arrogantiam, hinc inconsultum tumultum iustis librationibus preponderat. Iubet igitur statim ecclesiam  ab archiepiscopo reconciliari. Quod cum satis irato et reluctanti animo abnueret, rex Micheli episcopo Abrincatensi loci reconciliationem iniunxit; pudorem uero suum, in futuro uindictam pretendens, dissimulauit. Quatuor igitur monachos loci, quos et factionis auctores audierat, totidem aliorum cenobiorum abbatibus commisit, quatenus et archiepiscopo satisfaceret, et illi in peregrinatione sua luerent, quod minus consulte peccassent. Non multo post tamen, et rationis consideratione, et petitu abbatis ipsorum flexus, in presentiam sui eos reuocauit, et Ecclesie reconciliatos reddidit. In his omnibus semper apud ipsum cautum exstitit, ne quid sibi archiepiscopus, quasi sub ecclesiastico uigore, in causis huius ecclesie insolenter arrogauerit.  Imo postquam gemino fratrum eorumdem exsilio satisfecit, rem in consilium ponit, concilium cogit; quod abbatiam suam irato et tumultuanti animo intrasset; quod totius turbe causa et materia exstitisset; quod loci reconciliationem sibi denegasset, iudicio primatum suorum trecentas libras exegit. Delicti satis hec uindicta exsoluisset, si intime facti penituisset, Dominique patientiam non negligendam putasset. Sed animi rancorem nec tunc primum aduersus Sancti Audeni cenobitas occeperat, et hoc modo potuit potius exaggerari, quam leniri. Trium annorum spatium euolutum erat, et semper repulsam sui dolore continuo secum corrodebat, congruenti sane exemplo suspensus, uelut euangelice illius ficulnee fructus. Unde sic quidam,

 Exspectata tribus fructum non attulit annis.
Cum post id temporis redeunte eadem festiuitate, paucis ante mensibus paralysi percussus, sed ab hac infirmitate iam respirans, ad solemnitatem uenit, et quia per se missam celebrare non potuit, Gisleberto Ebroacensi episcopo uices suas commisit: ipse in medio cantorum specie precentoris stetit. Ut uero euangelium cepit legi, horribile dictu! sic ab intimis humoribus in secretiorem meatum profluentibus est subito angustiatus, ut raptim urina procurrens, lineam usque superpellicialem indumentum omne infecerit, pauimentum etiam quo stabat, per quam humectauerit. Hinc post fidelium oblationes, cum amplius dissimulare non posset, ecclesiam  egressus, pudore non oportet dici quantum et merore confusus, ad sua reuersus est. Quod ut primum ad aures populi percrebuit, quis estimare, quis dicere suffecerit, in quas et quantas uoces se derepente sparserit? Omnes tamen in commune Domini magnificentiam sanctique Audeni meritum personabant: iure hunc ab integritate presentis letitie sic ignominiose repulsum, quam olim indigne nimis perturbauerat, acclamabant. Nemo nobis succensere habet, si uera dicimus, quia nemini examen iudicis omnium, in cuius manus horrendum est incidere, improperandum scimus, et ex aliena culpa penam incurrere ualde formidamus. Sed enim iudicia Domini, que uelut abyssus multa sunt, mirari, ipsum  in tam sancto uiro predicare, quo affectu pietatis iisdem deuote sibi famulantes protegendo semper foueat, plus est sacrilegii ingrato silentio tegere, quam ut dicatur, reuerentie. Ceterum non parum intentionem piam dirigit, studendum continue Domino seruire in timore, et exsultare ei, sed cum tremore: sobrie pensare, quam nitidum templum ipsi nosmet scilicet exhibere deceat, si adeo zelans huius exterioris cultus in uisibilibus templis appareat. Non enim inhabitantes propter locum, sed propter inhabitantes locum Dominus elegit. uerum, ut cepta prosequamur, per alios tres annos adeo ipso incommodo laborauit, ut neque iam administrationis infulis deseruire potuerit. Cum tandem regia auctoritate, imo consultu omnium pulsatus, episcopatu  dedit, et ad quamdam patrimonii sui uillam, S. Philiberti dictam, secedit, ubi et aliquantisper superuixit. Duodecimo uero sui presulatus anno uiam uniuerse carnis ingressus, hominem exiuit. Inde tamen ad propriam sedem refertur.«

Hactenus scriptor ille, quem, si minus circumspecte uerbisque asperioribus presulem tractauit, tantum abest ut laudemus; ubi uero in incommodo naturali miraculum uidere sibi uisus est absque reuelatione, non possumus non reprehendere. Sed quo nomine afficiendi sunt editores historie Matthei Paris, qui tam in utraque editione Londoniensi annorum 1571 et 1640, quam in editione Parisiensi anni 1644, hanc notulam scripsere in  margine: Monachi Sancti Audeni Ioannem archiepiscopum Rotomagensem occidunt! Scripserat minus inconsiderate ipse Mattheus ad annum 1073: Inuaserunt Sancti Andeni monachi Ioannem archiepiscopum Rotomagensem missam celebrantem festiuitate eiusdem sancti cum armata manu uirorum. Sed ad ultimos presulis annos quod spectat, tradit Ordericus uitalis, pagina 550, illum subita passione percussum, turba spectante, ad terram deiectum esse, et biennio quo superuixit, elinguem exstitisse

Ioannes decorem domus Dei impense coluerat, cuius egregium hodieque superest monumentum in libello diuinorum officiorum ad usum metropolitane ecclesie, Maurilio decessori suo oblato. Plura etiam concilia celebrauit; primum anno 1072, de  quo iam diximus; alius anno 1074, in quo prioratus S. uictoris apud Caletes ad abbatias euectus; ipse uero quod presbyteris suis concubinas prohibuisset, lapidibus petitus est fugaque saluti consulere coactus, quo de re Ordericus uitalis. Subscripsit anno 1074 diplomati Wilelmi regis pro ecclesia Baiocensi. Anno 1075 Ceciliam uirginem, filiam Guillelmi Nothi, Deo sacrauit in basilica Fiscamnensi. Adfuit, anno 1077, dedicationi basilicarum S. Stephani Cadomensis, et Beate Marie Beccensis. Eodem anno iussus a Guillelmo rege; noluit sepelire Hugonem Lexouiensem episcopum. Denique ad finem, tam episcopatus quam uite eius quod spectat; abdicare coactus est, tam propter offensam regis quam propter paralysim aut urine incontinentiam. Ad id  uero exsequendum Gregorius uII papa Hubertum legatum ad regem Anglorum miserat, pridie Nonas Aprilis, indictione prima, que cadit in annum 1078, ut inquireret an ille pro sua egritudine episcopale onus sustinere posset; quod si tanto oneri impar reperiretur, alius in eius locum canonice eligeretur Successorem tamen non habuit, nisi mense Iulio anni sequentis, duobus ante obitum eius mensibus, exactis archiepiscop. Rotomag., que cum duodecimo presulatus anno mortem illam consignent, initium episcopatus ab ipsa decessoris morte computent necesse est; quando e contrario Ordericus uitalis, qui sibi constare non uidetur, illud modo in annum 1069 reiicit, modo in annum 1072 ubi  tumulatum esse ait in baptisterio basilice sue ad aquilonem u Idus Sept. Trinas ad eum Lanfrancus Cantuariensis archiepiscopus, unam uero Hildebertus Cenomanensis episcopus litteras scripsere, quas post Acherium et Bibliothecam Patrum uulgauit Pommeragus, Concil. Rotomag., pag. 78 et seqq. et Beslinus parte II, pag. 15 et seqq. Hoc epitaphium eius recitat Ordericus:

Metropolita tuos iacet hic, urbs Rotomagensis,
   Culmine de summo, quo moriente ruis,
 Ecclesie minuuntur opes, sacer ordo tepescit,
   Prouida relligio quem sua constituit.
Hic neglecta diu canonum decreta reformans,
   Instituit caste uiuere presbyteros,
Dona Dei sub eo uenalia nulla fuere;
   Huic et opes largas contulit Ecclesie.
Lingua diserta, genus, sapientia, sobria uita
   Huic fuit, exiguus quem tegit iste lapis.
Nona dies septembris erat, cum carne Iohannes
   Exspoliatus obit: sit sibi uera quies.



R. P. IOANNIS ABRINCENSIS EPISCOPI, DEINDE ROTOMAGENSIS ARCHIEPISCOPI LIBER DE OFFICIIS ECCLESIASTICIS AD MAURILIUM ROTOMAGENSEM ARCHIEPISCOPUM,
Primum ex codice ms. cenobii Salicosani in lucem editus, nunc ex ms. codice bibliothece Bigotiane auctus et emendatus; notis D. Ioannis Preuotii, Rotomagensis ecclesie cathedralis canonici, et recentioribus obseruationibus illustratus;
In quo uaria antiquitatis ecclesiastice monimenta, hactenus inedita, ex mss. codicibus nunc primum in lucem prodeunt. [1Kb]





PRAEFATIO.

 Solemne habent omnes qui de re aliqua scribendum susceperint, quedam premittere siue ut laborem legentibus commendent suum, siue ut instituti a se operis rationem exponant. Quem morem neque penitus conuellere, neque omnino custodire propositum est. Quid enim necesse est librum extollere, quem et dignitas auctoris, et ipsa per se doctrine commendat utilitas? Diuina in eo tractantur officia, ritusque quibus illa celebrantur: in quibus inest, Augustino teste , quedam eloquentia salutaris admonendo discentium affectui accommodata, qua frigidus a calore Spiritus Dei excitatur animus, dum fides que oculum habet in corde, ad id quod accipit uisibili lumine, gaudet inuisibili  ueritate. Horum uero expositionem tanti fecit idem eximius, neque satis unquam laudandus Ecclesie doctor, ut eam uniuersi mundi huius imperiis, etiam inusitata felicitate pacatis, preferendam esse censuerit . Hec cogitanti dudum in uotis fuerat, ut distractum iam, neque  facile obuium Ioannis Abrincensis primum episcopi, dein archiepiscopi Rotomagensis, opus iterum prodiret in lucem: ne natiuo decore nudari patriam, et scriptione perutili plerosque carere contingeret. uerum cum non satis ex animi sententia procederet euentus, tacitus felicioris exspectabam opem, qui imperfecto operi ultimam imponeret manum, et multis truncato partibus faceret medicinam. Cum inter hec audio typographum ad nouam huius editionem se accingere, pupugit ea res animum, reluctantemque impulit eo uehementius, quod typographus consilium suum clam me esse noluit, sed hortatus est ut operam adiungerem meam. Illiberalis uisum esset animi eam opportunitatem, quam ad optatum negotium administrandum dabat Deus,  corruptam sinere, neque in illud pro uirili parte incumbere. Unum me morabatur ceptisque obstabat, quod etsi non indiligenter amicorum lustraram bibliothecas et scrinia excusseram, nullum tamen numeris omnibus absolutum, imo ne melierem quidem Salicosano codicem nancisci licuerat. Quare  diuersus animi, quid consilii caperem fluctuabam, ut enim sapienter monet Theodoricus rex apud Cassiodorum , ad finem debet perducere que prudentum intentio uisa est suscepisse; defectus namque rerum aut consilium titubare, aut uires arguit defecisse, quia sicut perfectam laudem ad finem perducta pariunt, ita uituperationem generant que in mediis conatibus egra deseruntur. Sed quamuis exitus labor ille non habuerit expetitos, non despondit tamen animum, et quod priore uia parum prospere cesserat, altera aggredi statui. Itaque exquisitis undequaque ueteribus ad Rotomagensis Ecclesie usum codicibus manuscriptis, qui plerumque uerbis Ioannis Abrincensis ita consonant, ut non ouum ouo similius esse uideatur: eorum  subsidio uarios eius locos illustrari, et quedam que in edito deerant libro, in margine suppleri posse, uerba cogitaui. Neque fefellit opinio. Sacrarum enim uestium expositionem que in fine editi libri exstabat mutila, integram reperimus in expositionis diuinorum officiorum codice ms. annorum 500, quem benigne pro suo more concessit u. cl. Emericus Bigotius. Neque hic stetit uiri non minus humanitatis dote quam eruditionis et natalium splendore conspicui in me beneuolentia: nam instructissime bibliothece sue copiam fecit, neque aliquid habuit reconditum ad eam rem pertinens, quo me non uti tanquam re mea uoluerit. Prestitit preterea ritualem Ecclesie Rotomagensis librum ms. annorum circiter ducentorum, ex quo sacrarum  octo processionum ritus exscripsi, earum scilicet que fiunt die Dominica Palmarum ad Sanctum Gildardum, in qua defertur corpus Christi in feretro reconditum, die sancto Marco sacra, tribus Rogationum, et ascendentis in celum Christi, ut captiuam duceret captiuitatem, cui recens absolutus interest reus; die solemni corporis Christi, et in festiuitate S. Audeni, qua cathedralis ecclesie clerus ad eiusdem sancti basilicam progreditur. Si que autem occurrant uarie discrepantesque lectiones, eas in margine, ex cathedralis ecclesie ordinario ms. in eius sacrario seruato, notatas lector inueniet.

Ex eodem pariter uarios excerpsi ritus, qui iam  in metropolitana ecclesia nonnullisque parecialibus seruantur ecclesiis, quorum tamen non meminit auctor noster. Ad hos confugere licebit iis qui matrem ecclesiam sacrorum rituum ducem sequi uoluerint, omnemque ex eius exemplo, ut par est, exsorbere, si que inciderit, difficultatem, seruatis tamen primum ceremoniis in rituali prescriptis.

Ex eodem et ordinario ms. Bigotiano sancti chrismatis et sancti olei desumptas benedictiones exhibemus.

Necnon ex eodem Bigotiano codice ordinem in lotione pedum tum pauperum, tum clericorum; officium misse sicce, ut uocant, in die Parasceues celebrari solitum; et eiectionis et reconciliationis  penitentium ritum, quem utrumque, quia ad eamdem rem pertinet, simul representamus.

Ex antiquo pontificali ms. bibliothece cathedralis annorum ut minimum 700 adiunximus allocutionem archidiaconi ad D. archiepiscopum pro absolutione penitentium, que incipit: Adest tempus, et legitur in cathedrali ecclesia Rotomagensi; iis concepta est uerbis que paternam omnino benignitatem pietatemque spirant. Differt ab ea que habetur in Ordine Romano, neque hactenus, quod sciam, in lucem emissa est.

Excipit hanc tabula paschalis que cereo paschali affixa fuit anno Domini 1678. Eam scribere scribendamue curare ad ecclesie cathedralis cancellarium pertinet. Idem est quotannis in ea tenor uerborum,  mutanturque tantummodo note arithmetice siue numerales.

uarios insuper deprompsimus ritus ex rituali ms. ecclesie cathedralis ducentorum, plus minus, annorum, qui quia iam obsoleti sunt et inusitati, ideo eos a superioribus, de quibus locuti sumus, seiunximus.

Hos inter eminent officium infantum, officium stelle, et officium sepulcri, quorum meminit Ioannes, et quorum damus ritus, uerba cantumque, que omnia sumpsimus ex duobus mss. codicibus biblioce Bigotiane annorum circiter 200, ad usum ecclesie Rotomagensis. Hec officia pluribus in prouinciis usu recepta erant, de his enim scribunt Ioannes Belethus, Guillelmus Durandus et alii rerum sacrarum  tractatores.

Suppeditauit nobis uetus Pontificale bibliothece cathedralis 700 annorum ordinationem episcopi in prouincia Neustriaca, una cum ceremoniis precibusque super eum in eius consecratione recitandis, meminitque Ecclesie Rotomagensis dum a consecrando hanc professionem exigit: uis sancte Ecclesie Rotomagensi, etc.

In huius Pontificalis fine eorum nomina continentur, quos aut citari, aut etiam excommunicari oportebat, quos inter recensentur monachi proprietarii; que referre extra rem esse non credidimus.

Episcopalem admonitionem ad ordinandos habuimus ex Pontificali ms. bibliothece cathedralis annorum  300, in quo multa obseruatione digna reperiuntur. Pre ceteris quod ad subdiaconatus 18 annos, ad diaconatus 20, ad sacerdotii ordinem 24 et 25 requirat.

Insuper ex eodem damus benedictionem abbatis cum omnibus precibus super abbatem ordinandum fundendis, in qua mentio fit obedientie episcopis exhibende, quamque in conspectu ecclesie pollicebantur abbates. Sub eius finem habetur huius professionis obedientie formula, que forte eadem est quam Hugo Ambianensis, archiepiscopus Rotomagensis, exigere solebat, sicut ab Innocentio II in concilio Remensi mandatum fuerat.

Necnon ex eodem ordinationem abbatis canonicorum et abbatisse sanctimonialium desumpsimus.

 Excipiende pariter uise sunt tres antique benedictiones pontificales ex uetustissimo pontificali ms. 700 saltem annorum bibliothece cathedralis. Prima est in dissolutione synodi, cuius tres priores uersus exstant in Ordine Romano. Duarum posteriorum primam continet codex infra missam que in Natiuitate Domini celebratur media nocte, alteram infra missam Sabbati sancti. Eiusmodi benedictiones impertiri solebat episcopus infra missarum solemnia, antequam hec uerba proferret: Pax Domini sit semper uobiscum . Supradicte non habentur in sancti Gregorii Sacramentorum libro.

Quibus subnectendam credidimus institutionem canonici regularis prioratus S. Laudi Rotomagensis,  ex processionali ms. et collectario huius domus transsumptam. Uterque codex etatem presefert annorum 160. Ex ea institutione patet annuam probationem non fuisse requisitam, sed postquam susceptus fuerat candidatus, cum positis uestibus secularibus, regulares induisse. Ee erant talaris tunica, lineum indumentum et caputium: de birreto, et almutia que nunc sinistro brachio imponitur nulla fit mentio. Deinde fusis nonnullis precibus, professionem emittebat hac uerborum forma preconceptam: Ego frater N. offerens trado me ipsum diuine pietati in ecclesia B. Laudi seruiturum secundum regulam S. Augustini, et promitto obedientiam domno N. priori prefate ecclesie, et successoribus  eius canonice intrantibus. Exinde admissus ad osculum prioris et sociorum, iureiurando firmabat se ordinis statuta seruaturum, et arcana capituli secum habiturum, neque cuiquam extraneo patefacturum. Ubi obseruare licet eos tum assiduitatem, seu ut uocant, stabilitatem in eadem domo fuisse professos.

uiam parat hec institutio ad ordinarium, siue uetus rituale totius anni ad usum canonicorum regularium eiusdem ecclesie, quod in multis scriptori nostro consentiens est. Canonici enim regulares, ne parum eis nomen congrueret suum, uiderenturque minus canonibus obsequentes , quibus cautum erat ut ordinem quem ad celebranda diuina officia obseruant metropolitani comprouinciales custodiant, ad diecesanos ritus se conformabant, idem recitabant officium, eosdem psalmos hymnosque concinebant, additis etiam ad finem antiphonarum canoris repetitionibus quas pneumata uulgo uocant. Summa denique erat eorum cum cathedralis ecclesie Rotomagensis canonicis societas atque consensio, ut ex uariis ordinarii huius locis perspicuum fiet. Quadringentorum est annorum codex quod indicant tum character quo exaratus est, tum quod cum omnes sigillatim ferias recenseat, pretermittit tamen festiuitates SS. Brunonis, Dominici, Francisci, Ludouici Francorum regis, imo et corporis Christi diem festum,  cuius loco feria quinta post diem Dominicam sanctissime Trinitati sacram  officium de feria fieri indicat. Maiorem preterea huic codici auctoritatem conciliat quod qui eum exscripsit, ex antiquioribus libris illum se transtulisse in prefatione significat. Illud in eo pre ceteris obseruatione dignum, quod apud canonicos regulares usu receptum erat, ut diebus hebdomade sancte aliorumque per annum solemnium peruigilio ad celebranda religiosius que recolebant mysteria breuibus mutuisque se cohortationibus accenderent, et per aduentum a carnibus et sagimine abstinerent.

Expositionem Canonis misse et diuinorum officiorum incerti auctoris nunquam antea editam, et que  in multis Ioanni nostro congruit, tradidit nobis ex bibliotheca Bigotiana codex ms. annorum 500; eius auctor et antiquus et in Amalarii lectione adeo uersatus est, ut eius breuiator merito dici possit. Breues notas adiecimus que eius intelligentiam iuuarent. Ex hoc codice eam partem expositionis sacrarum uestium hausimus, quam desiderari in edito libro supra monuimus; quam tamen hic exstare passi sumus, neque suo loco auulsam contextui Ioannis inseruimus, ne dicti codicis series interturbaretur, quam, ut exstat, bona fide representare potius habuimus.

Post hec instrumenta duarum celeberrimarum fundationum capellanorum scilicet collegii Albanensis  ex tabulario archiepiscopatus, et collegii Clementinorum ut uocant, ex eius chartophylacio, excerpta ideo addidimus, quia diuinum officium cantatio eorum semper , horumque portio est septies in die confiteri Domino  et psallere nomini Altissimi . Primum horum collegium Petrum de Colle-Medio Rotomagensem primo archiepiscopum eximiis suis statutis notissimum, dein cardinalem et episcopum Albanensem agnouit auctorem anno Domini 1245; alterum anno 1350 erectum Petro Rogerio, qui ex Rotomagensi archiepiscopo summus demum pontifex electus est, dictusque Clemens uI, gaudet conditore. Capellani uero sic ab utroque instituti sunt ut in diuinis exsequendis officiis accedant canonicis adiutores, non ut  canonici, quod forte arbitrantur, ab illis celebrandis se liberos factos putent; cantabiles enim sunt iis iustificationes Dei in domo sanctificationis eius , quibus insistere eo magis tenentur, quo iussit eos diuina officia per se, non per substitutos, obire concilium Tridentinum sess. 24, De ref., c. 12. Cum insuper Christus eos increpauerit, qui alligant onera grauia et importabilia, imponuntque ea in humeros hominum, que nolunt digito mouere . Inter ea que in his monimentis obseruanda ueniunt non infimum locum tenet, quod eo etiam tempore communem in cibo, potu, somno cultuque uitam clerici uixerint, que aliquandiu interrupta feliciter restituta fuerat die 1 Aprilis, anno 1666, et tam sapienter omnia disposi  [.....] mense frugali sacra lectio non deesset; eam tandem mense Decembri anno 1668 diremptam et destructam dolemus.

Sex preterea sermones, primum de obseruantia qua populi pastores colere debent, et de officio pastorum clericorumque ceterorum; reliquos demum quinque, qui de munere agunt, quod incumbit pastoribus, docendi populi, perditosque hominum mores et scelera arguendi; de sanctitate qua eminere sacerdotes, quamque integram et intactam custodire debent etiam a tempore suscepti baptismatis; quibus dotibus uirtutibusque ornari, que uitia tum ipsi tum inferioris ordinis clerici uitare teneantur, quibus a sacerdotio defectibus arceantur, quod sacerdotes non uerbo solum, sed opere simul et  exemplo oporteat predicare, scientia preditos esse qua alios doceant, peccata peccantesque grauibus uerbis sine timore sed cum fiducia increpare, paratos denique esse conueniat ad uitam pro commissarum sibi ouium salute profundendam, adeo persecutionem mortemue formidare ab eorum sorte alienum est. Demum postquam quibus teneantur astricti officii sui uinculis edocuit, ad perpendendam impositi sibi oneris grauitatem his uerbis, Considerate ergo onus uestrum, auctor hortatur. Quis ille fuerit queri potest, cum nomen auctoris pre se non ferant: Si quid in re dubia coniicere licet, forte fuerit Iuo Carnotensis episcopus. Nam inter eos de quibus loquimur tres alii exstant in nostro codice ms. bibliothece Bigotiane 500 annorum, qui iam  sub eius nomine non semel prodierunt; loquendi preterea genus idem, dictioque consimilis iis sermonibus quos de rebus ecclesiasticis edidit Iuo, presertim sermones de pastoribus cum eo quem habuit ille in die festo cathedre S. Petri congruunt. Alia que consonant referre superuacaneum duximus, tum ne lectori fastidium pareremus, tum quia id facile studiosus experietur. Certe diffiteri nemo potest quin ii sint alicuius episcopi, loquitur enim ad sacerdotes tanquam potestatem habens, et quasi rationem de eorum regimine redditurus, quo fit ut synodici sermones esse uideantur; suum tamen ea in re iudicium cuique sit liberum per me licet, quibus ducti argumentis ea opinione teneamur, exposuisse satis habemus. Neminem, opinor, pigebit  opere in iis legendis posite, cum nondum editi fuerint, monitisque abundent minime contemnendis.

Expositionem baptismatis et Eucaristie ex eodem codice ms. subiunximus.

His qui de disciplina agunt sermonibus, appendicis instar induximus in animum annecti posse statutum synodale Baiocense anno 1518 sub reuerendo in Christo Patre D. Ludouico de Canossa editum, et tunc typis Gothicis excusum; simulque Ebroicense anno 1576 promulgatum a Claudio de Sainctes, qui concilio Tridentino interfuerat, necnon et prouinciali Rotomagensi anno 1581, cuius canones in ordinem redegerat, patrieque lingue in  rudiorum gratiam reddiderat. uirum hunc eximium Spiritu Dei ductum fuisse, domusque eius zelo exestuasse decreta probant, in quibus ubique emicat eloquium Dei ignitum uehementer, et deprauatos cleri populique mores castigandi, ac deuios a fide fratres in unum summi pastoris ouile adducendi desiderium ingens. Predictis statutis pretium etiam fecit raritas, que gratiam semper inueniens  concupiscentiam concitat habendi ; concitauit enim uero in uiris illius diecesis pietate doctrinaque insignibus, quorum adducti precibus ea hic exhibemus.

Ultimum ideo occupant locum ii ritus qui in cathedrali ecclesia coram D. archiepiscopo celebrantur,  quia et tempore posteriores, et uernacule editi sunt: constituti fuerant anno Domini 1632, die Martis sexta Aprilis, capitulo congregato per iuramentum et domos. Hos ex eiusdem capituli monimentis excerptos hic tradimus.

Ex his omnibus, aliisque ueteribus, sed editis, tum Rotomagensis, tum comprouincialium ecclesiarum libris notas confecimus, quas ii uiri quorum consiliis non parere religio fuisset, necessarias iudicauerunt ad maiorem auctoris nostri elucidationem  eas Ioannis libro subiecimus iis intertextas, quas Ioannes Preuotius, nunquam sine honore nominandus,  in idem opus e ms. Salicosano codice erutum ediderat ; ut autem erudito uiro sua laus integra constet, Preuotianas distinximus his characteribus Pr. dignoscendas, quibus epistolam eiusdem ad D. Franciscum II Rotomagensem archiepiscopum adiunximus. De nostris nichil dicimus, auris enim uiri dicta adiudicat et probat ut habetur apud Iob . Stylus simplex nichil habet affectati nitoris, sed non ideo forte minus rebus sacris exponendis idoneus: Quid enim prodest clauis aurea, si aperire quod uolumus non potest? aut quid obest lignea si hoc potest? quando nil querimus nisi patere quod clausum est . Dictio  certe placuit amicis siue illi examine non fallunt, siue caritate falluntur, cupimus autem ut ceteri sic censeant. Erunt forte qui minuta nimis et ipso usu trita obseruari querantur; uerum omnia hec illi sibi dicta non putent suique similibus, sed iis qui ritus nostros omnino non norunt, suntque tam in nostris moribus peregrini, quam a nostro iure sunt liberi; cogitent mendicum esse fluuiorum cursum qui illustrium tantum satiare ualet ardorem, meminerintque apostolum non solum infirmis infirmum, sed et omnibus omnia factum. Alii forsan antiquis nos nimis inherere moribus criminabuntur, sed

Moribus antiquis res stat Romana uirisque.
et ipsa antiquitas, ut habet commentarius Ambrosiastes  , robur est nouitatis. ueteres porro sic ueneramur referimusque ritus, ut usitatos quos prescripsere presules nostri nunc seruemus colamusque ex animo, diuini memores oraculi: Non contemnas cum senuerit mater tua . Si tamen alicubi labi contigerit  lubet sic cum Hieronymo denuntiare : A quolibet cupio discere quod ignoro, libenter me discipulum eius profitebor, dummodo doceat et non detrahat; nichil enim tam facile quam otiosum de aliorum labore disputare. Unumque uotum nostrum erit quod fuit quondam S. Augustini: Doleat in me fraternus animus  quod dolendum  doces, animus ille hoc faciat fraternus, non extraneus cuius os loquitur uanitatem; fraternus ille qui cum approbat me gaudet de me, cum autem improbat me contristatur pro me, quia siue approbet me, siue improbet me, diligit me. Prolixam iam satis prefationem non aliis quam Saluiani uerbis iuuat concludere : Requiret forsitan aliquis quis ille auctor sit: potest hoc quidem queri, et recte queritur si inquisitio ualet ad fructum aliquem peruenire. Ceterum si infructuosa est, quid necesse est ut laboret curiositas cum profectum curiositatis  non sit habitura cognitio? In omni enim uolumine profectus magis queritur lectionis quam nomen auctoris; et ideo si profectus est in lectione, et habet quisquis ille est quod potest instruere lecturos, quid ei cum uocabulo quod iuuare non potest curiosos? Dein studiosi silentii reddens rationes: Prima, inquit, ueniens a mandato Dei quo precipimur uitare omnibus modis terrestris glorie uanitatem, ne dum humane laudis aurulam querimus, premium celeste perdamus. Secunda causa: Scilicet ne auctoritatem salubribus scriptis persone sue paruitas derogaret, omnia enim amodo dicta tanti existimantur, quantus est ipse qui dixit. Siquidem tam imbecillia sunt iudicia huius temporis, ac pene tam nulla, ut qui legunt non tam considerent quid legant quam cuius legant,  nec tam dictionis uim atque uirtutem quam dictatoris cogitent dignitatem. Idcirco igitur scriptor ille abscondi et latitare omnibus modis uoluit, ne scripta que in se habent plurimum salubritatis, minora forsitan fierent per nomen auctoris. Demum his uerbis cum eo concludimus, et lectorem precamur ut oret Dominum Deum nostrum, et orando impetret ut libellus pro ecclesia Christi conscriptus tantum apud Deum scriptori suo prosit, quantum eum prodesse ipse omnibus cupit. uale.





ELENCHUS EORUM QUAE IN HOC uOLUMINE CONTINENTUR.

     Ioannis Abrincensis episcopi liber De officiis ecclesiasticis, pag. 1.
    Obseruationes ad eumdem librum, 88.
    Epistola D. Ioannis Preuotii de eodem libro ad D. Franciscum II Harleum Rotomag. archiep., 157.
    Processio cathedralis ecclesie ad S. Gildardum Dominica in Ramis palmarum, 159.
    Processio ad S. Audenum in festo S. Marci, 163.
    Processio ad S. Eligium feria 2 Rogationum, 165.
    Processio ad S. Geruasium feria 3 Rogationum, 169.
    Processio ad S. Trinitatem de Monte feria 4 Rogationum, 171.
    Processio in Ascensione Domini, 172.
    Processio in festo Corporis Christi, 173.
    Processio ad S. Audenum in festo eiusdem sancti, 174.
    Fragmenta ordinarii cathedralis ecclesie Rotomagensis, 175.
    Benedictio chrismatis, 184.
    Mandatum, seu lotio pedum, 186.
     Officium diei Parasceues, 188.
    Expulsio publice penitentium, 193.
    Reconciliatio penitentium, 195.
    Sermo archidiaconi ad archiep. Rotomag. pro reconciliatione penitentium, 196.
    Tabula paschalis cereo paschali affixa, 198.
    Ceremonie quedam ex ordinario Ecclesie Rotomag. que non obseruantur, 200.
    Officium infantum in die Innocentium, 202.
    Officium stelle, seu trium regum, cum cantu, 206.
    Officium sepulcri Dominica Resurrectionis, cum cantu, 211.
    Ordinatio episcopi, 215.
    Nomina uocandorum et excommunicandorum, 224.
    Monitio episcopi ad ordinandos, 225.
    Benedictio abbatis monachorum, 228.
    Benedictio abbatis canonicorum, 237.
    Benedictio abbatisse, 240.
    Benedictio episcopalis in solutione synodi, 244
     Benedictio episcopalis ad missam in nocte Natiuitatis Domini, 245.
    Benedictio episcopalis ad missam in Sabbato sancto, 246.
    uetus ordo ad instituendum canonicum reg. in ecclesia S. Laudi Rotomagensis, 247.
    Ordinarium uetus canonicorum regularium S. Laudi Rotomagensis, 254.
    Expositio incerti auctoris super Canonem misse secundum Amalarium, 361.
    Eiusdem auctoris expositio diuinorum officiorum. 385
    Fundatio X clericorum collegii de Albania in ecclesia cathedrali Rotomag. anno 1245, 422.
    Fundatio XuI clericorum collegii Clementinorum in eadem ecclesia anno 1350, 432.
    Sermo 1 ad populum de honorandis presbyteris. 444.
    Sermo 2 ad pastores Ecclesie, de officio pastorali. 453.
    Sermo 3 ad sacerdotes, 459.
    Sermo 4 ad sacerdotes, 465.
     Sermo 5 ad sacerdotes, 473.
    Sermo 6 de sacerdote, 481.
    Expositio baptismatis et eucaristie, 488.
    Synodus Baiocensis anno 1518, celebrata per R. P. Ludouicum de Canossa Baiocensem episcopum. append. 1.
    Synodus Ebroicensis anno 1576 habita per R. P. Claudium de Sainctes, Ebroicensem episcopum. app. 9.
    Epistola eiusdem ad illustrissimum cardinalem Carolum a Borbonio Rotomagensem archiepiscopum, ibid.
    Forma professionis decani ruralis, app. 59.
    Bulla Urbani pape de ordinibus et residentia, app. 60.
    Littere Gregorii pape X super eodem, app. 61.
    Cérémonies qui s'obseruent en l'église cathédrale de Rouen en présence de monseigneur l'archeuêque, app. 61.







SCRIPTORUM uETERUM DE IOANNE TESTIMONIA.


 B. Lanfrancus Cantuariensis archiepiscopus in epistola ad Ioannem II Rotomagensem archiepiscopum.

Domino merito sanctitatis insigniter efferendo Ioanni Normannorum archiepiscopo, Lanfrancus indignus uocari episcopus, bene ceptis meliora connectere. Quidquid sanctitas uestra de stola scripsit multum mihi placuit, nec unquam displicuit; sed quod subiunxit quia ad dedicandam ecclesiam episcopus processurus sacris uestibus ex institutione episcopalis ordinis debeat esse indutus, atque in expositione ipsarum sacrarum uestium casulam posuit, ualde stupui, quia tale aliquid me unquam uidisse meminisse non potui. Porro quod in dandis ordinibus soli subdiacono dari manipulum perhibuistis, ubi hoc acceperitis rogo me uestris litteris instruatis; a quibusdam enim id fieri audio, sed utrum id fieri sacris auctoritatibus precipiatur meminisse non ualeo.


 Ordericus uitalis, Uticensis monachus, ecclesiastice Historie lib. u.

Hic filius Radulfii Baiocarum comitis presul Abrincatensis Ecclesie fuit, et inde ad archiepiscopatum assumptus, X annis tempore Alexandri et Gregorii uII paparum claruit.


Guillelmus Pictauiensis Lexouiorum archidiaconus, in Gestis Guillelmi ducis Normannorum et regis Anglorum.

Statuit enim summe idoneos pontifices, Hugonem Lexouii, proprium fratrem Odonem Baiocarum, Ioannem Abrincarum. Quorum in electione penes iudicium eius probitas ipsorum ualuit, non altitudo natalium proximorum ipsi. Ioannes Radulfi comitis filius, iam pridem laicus ordine, eruditus litteris; clero, imo rectoribus cleri admirandus, innotuerat uita religiosa. Non illius desideria specie sacerdotalis gradus honorem, sed illum uota presulum ambierunt  collegam sibi consecrandum.


Willelmus Gemeticensis monachus, Hist. Normann. lib. uII, cap. 38.

Ioannes Abrincatine urbis presul, uir ingenuitate plurimum conspicuus, sapientia spirituali feliciter imbutus, prudentia seculari summe preditus: secundum quippe nobilitatem generis, comitis Rodulfi filius.


Ibidem de Rodulfo patre Ioannis.

Accepit autem mulierem quamdam uocabulo Erambergam, speciosam ualde, natam in quadam uilla Calcini territorii, que dicitur Cauilla [Cacheuilla]. Genuit uero ex ea duos filios, Hugonem postea episcopum Baiocensem, et Ioannem Abrincatensem, qui ad ultimum fuit Rotomagensis archiepiscopus.


Ordericus uitalis, eccles. Hist. lib. Iu.

Post mortem antistitis sui Maurilii Rotomagensis Ecclesia Lanfrancum Cadomensem abbatem sibi  presulem elegit: et rex Guillelmus cum optimatibus suis, omnique populo libentissime concessit. Sed uir Deo deuotus, et humilitati studens, tanti primatus sarcinam refutauit, et sibi ad hunc apicem toto conatu Ioannem Abrincatensium presulem preferre sategit. Porro ut canonice fieret ista coniugatio, Romam adiit, predicte ordinationis licentiam ab Alexandro papa impetrauit; sacrum quoque pallium, unde et ipsi et toti Normannie gloriandum erat, cum licentia deportauit.

Ioannes itaque de sede Abrincatensi, quam uII  annis et III mensibus rexerat, asumptus est; et metropolitanus Rotomagensis factus est. Hic ardore uirtutum in uerbis et operibus multipliciter feruebat, nimioque zelo in uitia, ut Phinees, seuiebat. Quantum uero ad seculi dignitatem attinet, magne nobilitatis lampade cluebat. Erat enim filius Radulfi comitis Baiocensium, qui frater fuerat uterinus Richardi senioris ducis Normannorum. Decem itaque annis metropolitanum regimen fortiter et diligenter gessit: multumque contra impudicos presbyteros pro auferendis pellicibus laborauit: a quibus, dum in synodo concubinas eis sub anathemate prohiberet, lapidibus percussus aufugit, fugiensque de ecclesia: Deus, uenerunt gentes in hereditatem tuam , fortiter clamauit.


Gesta archiepiscoporum Rotomagensium, ex mss. codicibus S. Marie et S. Audeni.

Defuncto Maurilio Guillelmus rex Anglorum, Lanfrancum abbatem Cadomensem, quem postea Cantuariensi  metropoli prefecit, Alexandro pape misit, postulans eius clementiam ut ei assensum preberet quatenus eius auctoritate Ioannem Abrincensem episcopum metropolitane ecclesie preficeret, eique, ne aliqua occasione in hoc resisteret, litteris apostolicis mandaret. Ipse uero eius petitioni, quia deuotam uidit, acquieuit, et litteras inde pontifici misit. uerba que litteris continentur hec sunt:

»Alexander episcopus, seruus seruorum Dei, Ioanni Abrincensium uenerabili episcopo apostolicam benedictionem. Destituta Rotomagensi Ecclesia pastore, comperimus Sedunensis episcopi, et Lanfranci abbatis relatione, te ex electione principis tui, dilectissimi filii nostri Guillelmi regis Anglorum, ob uite et morum probitatem ad maiorem sedem promouendum, si ex auctoritate sedis apostolice fuerit assensus, cui Deo auctore presidemus. Nos igitur moti illorum precibus, ob salutem illius ecclesie, et omnium in tuis partibus, uolumus, atque  dilectioni tue apostolica auctoritate precipimus, ut quod diuina dispensatio de te prouidit non contradicas, et electioni tue te obedientem exhibeas. Admonemus itaque fraternitatem dulcedinis tue [al., dulcedinem fraternitatis tue], ut si in modico fuisti fidelis, in maiori bene operari non desinas, populum diuini uerbi pabulo reficias, ut merearis audire illam benignam uocem Domini dicentis: Euge, serue bone et fidelis, quia super pauca fuisti fidelis, supra multa te constituam . De cetero secretiorem animi nostri uoluntatem planius audies per nostrorum legatorum ueridicam relationem.«

Ioannes uero eius apostolica legatione recepta, et omnium comprouincialium episcoporum, cunctorumque etiam eiusdem ecclesie canonicorum electione communi consensu facta, metropolitanam adeptus est sedem. Hic uero fuit uir progenie nobilis, liberalibus imbutus disciplinis.

 Anno 1061 Ioannes episcopus Abrincensis mense Septembri.

Anno 1069 Maurilio succedit Ioannes filius Rodulfi comitis fratris Richardi qui prius Abrincensi Ecclesie uII annis et tribus mensibus prefuit, et postea rogatu Alexandri pape, concedente Guillelmo principe Normannorum et rege Anglorum, adeptus est cathedram Rotomagensis Ecclesie.

Anno 1079 obiit Ioannes Rotomagensis archiepiscopus.

Anno ab incarnatione Domini 1079 Ioannes archiepiscopus  octauo [undecimo] anno regiminis sui defunctus est, et in baptisterio basilice ad aquilonem tumulatus est. Monumentum eius  ex albo lapide factum est, in quo huiusmodi epitathium solerter insertum est.


Metropolita tuus iacet hic, urbs Rotomagensis,
   Culmine de summo quo moriente ruis:
Ecclesie minuuntur opes, sacer ordo tepescit,
   Prouida relligio quem sua constituit.
 Hic neglecta diu canonum decreta reformans,
   Instituit caste uiuere presbyteros.
Dona Dei sub eo uenalia nulla fuere,
   Huic et opes largas contulit ecclesie.
Lingua diserta, genus, sapientia, sobria uita
   Huic fuit, exiguus quem tegit iste lapis,
Nona dies Septembris erat, cum carne IOANNES
   Exspoliatus obit: sit sibi uera quies. Amen.





IOANNIS ABRINCENSIS EPISCOPI LIBER DE OFFICIIS ECCLESIASTICIS. AD MAURILIUM ROTOMAGENSEM ARCHIEPISCOPUM. [1Kb]

 1  Domino uere sancto, et meritis honorando, MAURILIO uenerabili  sancte Rotomagensis Ecclesie archiepiscopo,  IOANNES Abrincacensis, omnium episcoporum meritis infimus, corpore et spiritu totius obedientie munus.

Quoniam tue paternitatis sanctitatem de ecclesiastice dignitatis profectu semper sollicitam, eius lapsu nimio merore affici, sepissimis inde mecum habitis questionibus comperi; hocque dolorem tibi augmentare eius reparatione flagranti, quod uires ad hoc tue subtraxerat imbecillitas egritudinis, paruitas mea tue sanctissime 2 optioni suffragari, non aliquo fastu succensa, sed pia compassione commota appetiit: ut quod negligentium pastorum deprauatur incuria, tue sancte religionis reparetur  uigilantia. Hinc tua auctoritate fretus sententias sanctorum Patrum aggressus, diuersarumque Ecclesiarum mores et consuetudines prospectans, et ea, que ad diuini cultus officia pertinent, quodque in se mystice continent, nichilominus considerans, quamdam quasi confectionem ex ea diuersitate composui, quam omnibus adhuc occultam tue sagacitatis represento examini, ut susceptum opusculum inspicias, et inspiciendo eam, precor, diligentiam adhibeas, qua te nobis eum esse significes, quem in paternitate ac magisterio sat decenter exhibes. Tua quippe refert, ut si aliqua sint que ualeant paterno affectu uelis annuere, si uero econtra, uigilantis magisterii censura corrigere. Quod si utile et ratum tua auctoritate censetur,  postquam  de metropolitana sede stillare uidebimus, canonum statuta sequentes, nostre propinare studebimus.

 Propositum sancte religionis in primis oportet clericos in moribus, habitu, et incessu  iuxta Carthaginense 3 concilium  canonice obseruare: scilicet, ut clerici coronas, non absconsas, sed patentes habeant:  uariis nec rubeis utantur indumentis, cappis in ecclesia nunquam nisi nigris. Unum tempus, et una dies sit semper eis radendi. Huic precepto inobediens districtim subiaceat correptioni.  Quod caput nostrum ex apostolica doctrina in superiori parte radimus, superfluas temporalesque cogitationes de mente, que per caput exprimitur, resecare iubemur.  Per coronam capillorum, quam in inferiori parte portamus, temporalia, sine quibus presens uita non transigitur, concordi ratione regere, et eis ordinata discretione  uti admonemur. Quod ne capillorum superfluitas aures uel oculos cooperiat, sacra religio obseruat; ne aures cordis uel oculos ad bonum operandum sollicitudines et diuitie huius seculi impediant, ut summopere prouideamus, designat. Quod uero  barbam radimus, per quam uirtus corporis designatur, nos mentis feritatem amittere, et iuxta Apostolum  paruuli in Christo effici debere figuramur.

Hoc ergo expedito, hore noctis et diei iuxta canonicam institutionem certis temporibus obseruentur; et canonici ad ecclesiam 4 deuote congregentur a quibus ita ut scribitur, per totum anni circulum ecclesiastica officia agentur. Quia uero quatuor elementis subsistentes, Dominum nocte ac die offendimus,  dignum est ut quater nocte et die in hymnis, et psalmis, et orationibus Dei omnipotentiam, antiquorum exempla sectantes, placare studeamus;  Esdras enim a captiuitate Babylonica reuersus  populum Isreliticum  quater nocte et die domino psallere ad eius misericordiam prouocandam instituit. Propheta uero Dauid septies in die laudem Domino se dixisse, et media nocte ad confitendum Domino surrexisse, nobis indicit . Has namque horas, scilicet Primam, Tertiam, Sextam, Nonam, uesperas et Completorium, Nocturnas et matutinale Officium, ad psallendum Domino sancti Patres pre ceteris elegerunt. Primam uero, quia finis est noctis et initium diei. Hec hora omni tempore, exceptis diebus tribus passionis Domini, et septem diebus Pasche, cum oratione Dominica, et Symbolo, et Capitulo, et Collecta completur. In hac quia noctem  cum salute transegimus, pastori nostro gratias debemus reddere, et quidquid mali quinque sensibus corporis contraximus, precibus et lacrymis eius misericordiam 5 postulando delere; id insuper exorare ut imminenti die ab omnibus malis gregem suum dignetur defendere, et quinque sensus corporis nostri in beneplacito suo dirigere. Idcirco  quinque psalmos canimus: sed trina sancte Trinitatis glorificatione connectimus, ut sensus nostri eius fide muniantur.  Quibus fidem catholicam a B. Athanasio Alexandrino patriarcha expositam adiicimus, ut contra omnia aduersa uisibilia seu inuisibilia sit nobis inexpugnabilis clypeus.  Tertiam uero, quia in ea Spiritus sanctus super apostolos descendit; Sextam, quia in ea Saluatorem nostrum  crucifixerunt Iudei; Nonam, quia in ea idem Saluator in cruce pendens spiritum emisit. In his tribus horis  bis tres psalmos cum trina glorificatione sancte Trinitatis canimus: fidem enim sancte Trinitatis mente et corpore tenere ac uenerari debemus. Has quoque cum responsorio, et uersu, et  oratione Dominica, et precibus, et psalmo, Miserere mei, Deus, genuflectendo, et oratione complemus: exceptis festis, in quibus oratio Dominica, et preces cum psalmo et genuflectione pretermittuntur. Finitis his diurnalibus officiis,  nocturnalia succedunt, in quibus uespere prima hora consistit. 6 In hac, quia finis est diei, et initium noctis, ut in prima, quinque psalmos propter quinque  sensus corporis canimus: ut quidquid per eos in die offendimus, psalmorum deprecatione nobis dimittatur; et iidem sensus nostri imminente nocte a Domino in beneplacito suo dirigantur. Unusquisque psalmus cum antiphona cantetur, ut instituit beatus Ignatius patriarcha Antiochenus. Per psalmum, qui alternantibus choris cantatur, bona fratrum opera designantur: per antiphonam, que ab uno incipitur et a ceteris communiter cantatur, caritas exprimitur, qua fidelium mentes in unum connectuntur. Hinc a sacerdote, qui uicem Christi gerit, lectio, id est exhortatio populi, ne deficiant, sed in bono opere perseuerent, dicetur: quam responsum, id est bonum exhortati populi opus, et hymnus, id est laus Dei, prosequitur: et uersu  dicto  hymnus sancte Marie, humilitatis, et obedientie, et spei exemplo nos corroborans, Dominice incarnationis memoriam ad exercendam fidei nostre deuotionem nobis reducit. Incipiente uersus iuxta quod Dominus precepit Moysi ,  incensum super altare a sacerdote offertur: sicque, ut in ceteris horis,  cum oratione Dominica et precibus, exceptis 7 festis oratione uero semper completur.

 Quia uero post uesperas non statim quiescimus, sed terrenis operibus et necessitatibus corporum, que absque omnino exerceri nequeunt, * quidquid in illis deliquimus, per completorium emendamus. In hac quippe hora secundum elementa corporis nostri, quibus Dominum offendimus, quatuor  ad placandum Dominum psalmos canimus, quibus, post capitulum hymno dicto,  hymnum iterum iusti Simeonis adiicimus, ut a Deo custoditi et illuminati in pace quiescamus. Postea ut in prima,  oratione Dominica, et Symbolo, et confessione, nos contra noctis insidias munientes, horam cum precibus, et oratione complemus  quam lectio precedit de exemplis sanctorum Patrum, ad excitandas in bono animas fratrum.

 Media nocte, iuxta Prophetam , ad confitendum Domino surgere debemus. Populum enim sedentem in tenebris, et umbra mortis uenit Christus redimere, natus de uirgine, noctis in tempore, quam etiam sua illustrauit resurrectione. In hac, quia somno dominante hucusque conticuimus  Dominum deprecamur, ut labia nostra ad laudem suam pronuntiandam 8 aperire dignetur. Post, ut in ceterarum primordio horarum, ipsum in nostro opere  adiutorem inuocamus. Postque hymno ad eum placandum dicto,  duodecim psalmos canimus, ut per duodecim horas noctis a Domino ab omnibus malis tueamur. Et quia hec custodia per sex etates mundi necessaria fuit, eosdem psalmos sex antiphonis copulamus. Per antiphonas, ut diximus, caritas exprimitur. uersu ad excitandos animos dicto, et oratione Dominica ad mundanda corda finita, benedictione a sacerdote accepta, tres lectiones leguntur, quarum unamquamque responsorium subsequitur. Lectionibus predicamus, responsis bona opera, que subsequi debent, designantur.  Sex enim etates tribus temporibus, id est, naturalis legis, legis littere, et legis gratie concluduntur. Quod idem Dominicis diebus et festis per tres nocturnas figuratur. Quod uero in primo nocturno in Dominicis diebus duodecim psalmos cum trina glorificatione sancte Trinitatis canimus, quatuor una glorificatione, et una antiphona copulamus, duodecim patriarchas, ex quibus Iudaicus Dei populus propagatus est, ad memoriam reducimus: qui in quatuor uirtutibus, scilicet prudentia, fortitudine 9 iustitia et temperantia fulgentes, easque Trinitatis fide et caritate connectentes, Domino deuote seruierunt: quorum exemplis debemus instrui. Per secundum nocturnum significantur hi qui sub lege  fuerunt eadem fide et caritate muniti. Per tertium, hi qui sub gratia fuerunt eisdem uirtutibus illuminati. Per nouem lectiones, quibus Te Deum laudamus, scilicet laudem Dei, coniungimus, nos horum trium temporum exempla ita imitari predicatione et opere debere designatur, ut nouem angelorum ordinibus coniungi mereamur, ut ex nobis decimus restauretur, qui diuinis incessabiliter inhereat laudibus.

 Per Officium matutinale recolimus baptismum plebis Isrelitice, per quem noster figuratur, qui in uigilia matutina Exodi factus est, dum necatis diuina potentia hostibus, rubrum mare transierunt. In hoc etiam Dominicam resurrectionem recolimus, quam summo diluculo angeli nuntiauerunt mulieribus.  In hac hora quinque psalmos ad muniendum quinque corporis sensus canimus. Post sacerdotis lectio, que capitulum uocatur, nos in bono opere perseuerare hortatur: cui nos obedientes hymnum Domino resonamus. 10 uersu quoque excitati, hymnum Zacarie concinimus, in quo Dominum nos uisitasse, et redemptionem per Abraham nobis promissam compleuisse, collaudando profitemur. uersu incepto, iuxta quod Dominus Moysi precepit , sacerdos incensum super altare adolebit; sicque ut in uesperis, antiphona cantata,  cum oratione Dominica, et precibus, et oratione finitur. In festis uero oratio Dominica et preces non dicuntur. Quo finito ut in ceteris horis Dominus benedicitur, et ab omnibus sibi grates referuntur.  Aliud quoque mysticum gerit hoc officium. Per primum psalmum primitiua de Iudeis Ecclesia designatur; per secundum de gentibus; per tertium, cui unus psalmus sub una gloria adiicitur, uterque populus, gentilis et Iudeus, qui in fine mundi una fide, una lege coniungentur. Per quartum, quem pueri in camino ardenti cecinerunt, Antichristi tribulatio, quam uterque pro Christo patietur populus. Per tres psalmos Laudate, qui sub una gloria coniunguntur, tres ordines, qui per Iob, Daniel et Ne exprimuntur cum Christo in laude et gloria regnaturi,  Signo pulsante, antequam laxetur, ad Primam, uel ad omnes horas noctis et diei, fratres congregentur,  ubi religiose 11 consistentes,  non hac aut illac se mouentes, nec alicui confabulantes, neque bini simul, nisi competentibus horis, sedentes,  et ad Gloria Patri, ad altare se inclinando uertentes,  chorum non exeant, maiores absque decani, minores absque licentia cantoris. Qui autem legere perrexerit, non medium chori, quousque  ante et retro inclinet, transeat; nec cum strepitu, sed decenter pergat, ut in incessu et habitu eorum religio semper appareat. Qui uero ex una parte ad alteram summa quidem necessitate ierit, ante tantummodo stans quidem reuerenter inclinet. uiolator huius propositi legitime subiaceat correptioni. Hymno dicto psalmi cum antiphona ad eos pertinente dicantur: post quos Quicunque uult, cum antiphona sancte Trinitatis cantetur,  exceptis  diebus Natiuitatis Domini usque ad octauam Epiphanie, et diebus Pentecostes.  Subsequente capitulo Domine miserere, in ferialibus diebus, festiuis autem Regi seculorum, responsorium cum uersu sequitur, et dictis precibus,  confessione facta cum precibus ibi pertinentibus, oratione subiecta hora compleatur.  Prima finita in capitulum fratres conueniant. Martyrologii lectio legatur,  ne aliqua sancti festiuitas in crastino celebranda 12 negligenter omittatur. uersu, Pretiosa est in conspectu Domini, dicto, beate Marie, sanctorumque intercessione postulata, tumque Deo in eorum auxilio inuocato, oratione Dominica completa, cum sacerdotis oratione, ibi finiatur. Inde recitetur  lectio regule canonicalis,  seu pastoralis,   uel alicuius regularis libri. Deinde culpe examinentur: examinatio canonicaliter exerceatur. Post ad ecclesiam redeant, et missam matutinalem canant. In ea he orationes dicantur: prima Fidelium Deus, secunda, Deus, qui inter apostolicos, tertia, Deus uenie largitor, post cetere que fratribus placuerint.

Signo indicante Tertia cantetur. Missa diei hora tertia, excepto ieiunii tempore, celebretur. Hora enim tertia linguis Iudeorum crucifixus est Christus: ieiunii tempore hora nona, in qua Christus emisit spiritum. Missa uero diei hoc ordine celebretur. In Primis in ferialibus diebus due campane pulsentur,  in festis omnes. Ad Gloria Patri, choro introitum a beato Celestino institutum canente,  sacerdos in uestiario, ceterique ministri sanctis uestibus iuxta ordinem induantur, scilicet alba, stola et dalmatica diaconus: alba, et tunica, et manipulo subdiaconus: 13 reliqui tantum albis, scilicet  duo acolythi, unus qui cantet graduale, et deferat candelabrum; alter qui Alleluia, et ferat thuribulum.  Psalmo dicto, incipiente choro Gloria Patri, sacerdos ceterique ministri sic ad altare procedant. Diaconus precedat presbyterum, subdiaconus precedens diaconum ferat Euangelium,  ceroferarius cum cereo precedat subdiaconum, portitor thuribuli ceroferarium. Dum ergo ante altare uenerint, subdiaconus Euangelium ponat super dextrum cornu altaris, ubi usque ad Euangelium  manebit. Per altare Ierusalem designatur, in qua ab initio aduentus Domini euangelica doctrina resonuit, et inde usque ad publicum exiuit, ut scriptum est: De Sion exibit lex, et uerbum Domini de Ierusalem . Postea subdiaconus ad sinistram sacerdotis transeat, diaconus ad dextram; ubi confessione inuicem facta,  diaconum et subdiaconum osculetur sacerdos; primum enim Christus pacem apostolis dedit, per eos orbi transmisit. Postque  sacerdos ceterique ministri retro coram altari breuiter orent stantes ordine suo. Deinde primum ab oratione surgens inclinanti sibi inclinet diacono, diaconus inclinanti subdiacono, subdiaconus inclinanti sibi choro. 14 Diaconus uero post inclinationem utraque altaris cornua deosculans,  sacerdoti medium altaris osculanti Euangelium osculandum offerat; euangelio enim Christus preuaricationis chirographum delens, pacem mundo dedit: cuius preconibus utrumque populum, Iudaicum quippe et gentilem sibi reconciliauit. Quod altare sacerdos osculatur, significat gentem Iudeam in Ierusalem morantem, quam Christus sibi reconciliauit; per euangelium, gentilem populum. Dehinc pergit sacerdos ad dextrum cornu altaris: dexteram enim Christus semper egit uitam: dextera enim uita acquiritur celestis gloria.  Diaconus post eum eamdem imitando uitam [fort., uiam] consistat, quousque ei sedere innuat. Sessio episcopi iuxta decreta Urbani pape , et Carthaginense concilium ceteris celsior  debet fieri, in qua cathedra pontificalis honorifice constituatur: episcopus enim Grece, Latine superintendens interpretatur: ideo altior, sicut uinitori, ad custodiendam uineam Domini sabaoth, ei locus preparatur, quam, incipiente Kyrie eleison, episcopus cum ministris suis ascendat, quorum alii stent, alii sedeant. Per eos qui sedent membra Christi designantur in pace quiescentia; per eos qui 15 stant, in certamine posita. Gloria in excelsis Deo cum inceperit, uel orationem dixerit pontifex, ac sacerdos ad orientem uertatur; non quia ibi solum sit Dominus, qui ubique non locorum spatiis, sed maiestatis potentia presens est, sed quia ab oriente lux oritur, qua cetere partes illustrantur: sic a Deo summum bonum, quo totus orbis illuminatur. Per  salutationem sacerdotis et responsionem populi eorum communis et caritatiuus ostenditur affectus, alternatim monens et optans ut in eis semper maneat Christus. Quod solus episcopus salutando populum Pax Domini dicit,  ostendit eum esse uicarium Christi, qui resurgens a mortuis, pacem apostolis nuntiauit. Ministrorum quantuscunque fuerit numerus, maior pars in dextera, minor in sinistra [f. add. parte]: utraque enim benedictio scilicet temporalis et eterna, nobis a Deo est postulanda, licet instantius sempiterna. Ceroferarii uero usque ad Kyrie eleison,  ab austro ad aquilonem candelabra teneant, quo incepto ibidem dimittant. Per austrum, qui est uentus calidus, Spiritus sancti feruor designatur, qui ueri solis ortu, ab oriente ad occidentem,  mundum illuminando, diffunditur. Unus uero tertius in medio ponatur, per 16 quem, ubi duo uel tres congregati fuerint in nomine Domini, Dominum adesse designatur . Per hoc quod  incepto Kyrie cerei deponuntur, nos, dum Dominum exoramus, contrito corde humiliari oportere demonstratur. Salutante presbytero populum, ibidem teneant. Oratione finita, ab oriente ad occidentem collocent; duobus enim Testamentis illuminantur quatuor partes mundi.  Septem candelabra in festis significant septem dona Spiritus sancti.  Incipiente subdiacono Epistolam, sacerdos iuxta altare sedeat, et diacono in loco suo sedere innuat:  subdiaconus uero, excepto tempore ministrationis  sue, in choro maneat.  Epistolam responsorium opportunis temporibus tractus uel Alleluia sequuntur. Per responsorium quod alternatim cantatur, actiua uita designatur, in qua Ecclesia, bona operando, promeretur eternam gloriam, que per Alleluia figuratur; per tractum, qui nullo respondente cantatur, et in melodiis suis similitudinem fert gemitus, uita contemplatiua, in qua perfecti uiri peccata plorando, soli Deo uacando, morantes, eamdem excellentius quidem gloriam promerentur. Pneuma sequentie, quod post Alleluia cantatur, laudem eterne 17 glorie significat, ubi nulla erit necessaria uerborum locutio, sed sola pura, et in Deo semper intenta cogitatio.  Per tabulas osseas, quas cantores tenent in manibus, fortis bonorum operum  perseuerantia, qua diuinis oportet inherere laudibus, designatur. Lectores Epistole et Euangelii, et cantores gradualis et Alleluia, in festiuis diebus in pulpitum ascendant: debent enim pastores et doctores predicationem suam iuxta prophetam exaltare , et opera ad instruendum Dei populum, ut in eis illud Dominicum impleatur preceptum: Luceant opera uestram coram hominibus, et glorificent Patrem uestrum, qui in celis est . Diaconus cum pulpitum ascendit, celsius consistat ceroferariis: Euangelium enim Christi legem et prophetas precellit; per thuribuli uero portitorem, qui in eodem loco cum diacono consistit, designatur fragrantia doctrine et magnalium Christi. Crucem, quam incipiente Euangelio frontibus nostris  imponimus, ad expellendas omnes prauas suggestiones facimus, crux enim pellit omnes aduersitates animi. In eadem hora  oportet episcopos et abbates baculos de manibus deponere in auditu uerbi Domini, et ante Dominum deuotos humiliter stare. Tempore 18 quo ministri casulis induuntur, oratione finita  subdiaconus exuta casula Epistolam legat, qua lecta iterum induat, et corporale ad altare deferens diacono tribuat: quod ille in altari disponat. Incepto tractu aut Alleluia, diaconus casulam exuat, et sub dextro armo superque sinistrum ponat, dextrum post discoopertum habeat; brachium enim Domini, quod in lege erat absconsum, nobis patefecit Euangelium. Quod  casula induitur diaconus, significat mysticum sub  lege tempus; quod exuitur, figurat tempus sub gratia, [f. in quo] mysteria reuelantur. Propinquante Euangelii termino sacerdos thymiama in thuribulo ponat, quo  incensato altari, ante Euangelium deferatur. Per thuribulum, quod fragrantiam odoris emittit, fama bonorum, que doctrinam precessit. Diaconus benedictione a sacerdote accepta, ab altari Euangelium accipiens,  super sinistrum armum imponat. Per sinistrum enim armum uita temporalis designatur, in qua oportet Euangelium predicari; et subdiaconus ante eum puluinar deferat. Per puluinar quod precedit, lex figuratur, que Euangelium precessit; per plumas que intus occultantur, mysteria, que in lege continebantur; per  leuitatem plume, precepta 19 ueteris legis leuia ad comparationem noue: in illa enim dicitur: Non occides , in noua uero, Qui irascitur fratri suo, reus erit iudicio . Sicque  precedentibus ceroferario thuribulique latore, cum processione ad pulpitum pergat, et supposito Euangelio ac incensato, uersus ad aquilonem Euangelium legat: per aquilonem enim infidelitas gentium designatur, quibus Euangelium ab apostolis igne Spiritus sancti accensis predicatur.  Quo lecto candelabra exstinguantur: immolatione enim ueri Agni. typici cessauit immolatio, et cetera mysteria, que in lege continebantur et prophetis per candelabra designatis.  Incensum sacerdoti in thuribulo offeratur, et Euangelium primum a subdiacono  sibi porrectum osculetur, quod post a diacono osculetur: et in festiuis diebus a subdiacono omni clero, incenso precedente, presentetur. Euangelio lecto populus a sacerdote salutetur; offerenda incipiatur,  quam finitam uersus sequatur. Interim uero panis et uini oblatio a subdiacono diacono, a diacono offeratur presbytero;  cantor aquam linteo coopertam in festis diacono deferat, quam diaconus uino misceat: dulci enim cantoris modulatione, populus pia deuotione et 20 diuino amore accenditur, et sic ad Dominum currit, et unum corpus in Christo efficitur. Per uinum Christus, per aquam populus, per linteum cooperturam aque labor modulationis cantoris, quo liberatur populus a cogitationum prauitate: lino enim labor  exprimitur. Aqua mista uino, populus adunatus Christo; uinum sine aqua Christus est; aqua sine uino, populus sine Christo.  Aliis diebus ministret eam acolythus.  Sacerdos oblationem ita componat, ut in dextera parte hostie calicem constituat: a dextro enim latere Domini sanguis defluxit et aqua: sicque corporali cooperta  incensum desuper offerat, et sic diacono prebeat; diaconus uero in circuitu altaris deferat, postea sacerdoti, deinde ministro reddat, ut clero populoque deferat. Preterea accipiens patenam de altari, subdiacono porrigat;  subdiaconus uero, si fuerit, acolytho. Non licet enim quidquam sacri ab altari auferre alicui, nisi diacono, uel sacerdoti. Tunc coram altari  oret inclinatus sacerdos solus, postulando ut dignus possit accedere ad altare, et insistere cultibus diuinis, ne fiat illi quod factum est Bethsamitibus, qui temere uiderunt arcam Domini . Christus enim antequam pateretur, sepe solus pernoctans 21 in oratione orauit, non pro se, sed pro nobis. Ceteri uero ministri stent in oratione ordine suo. Post que uersus ad populum orare moneat, conuersusque ad altare secretam orationem dicat: qua completa, uere dignum, deuota mente dulcique uoce proferat, in cuius fine hymnum, Sanctus, sanctus, sanctus, a beato Sixto institutum chorus respondeat; diaconus et ministri ad Te igitur perseuerent retro sacerdotem, usque Sed libera nos; inclinati Domino enim patienti merore et timore sui compatiebantur  apostoli. Per inclinationem diaconorum significatur mestitia apostolorum; per subdiaconorum, sanctarum mulierum. Subdiaconi uero similiter inclinati sint in aspectu sacerdotis, per quos exprimuntur sancte mulieres, que patiente Domino, fugientibus discipulis, licet timore et merore perculse, in his, que de eo fiebant, erant intendentes; sed Domino de cruce deposito ac sepulto, inde recesserunt, et aromata sepulture parauerunt; ita subdiaconi ab eo loco discedant, et corpori ac sanguini Christi ministrare satagant, efferentes patenam per manum diaconi sacerdoti ad frangendum in ea corpus Domini. Hoc expleto sacerdos  Dominici corporis et sanguinis consecrationem 22 iuxta sanctorum Patrum institutionem puro et humili  corde compleat. Dum ergo ad Nobis quoque peccatoribus uenerit, altius uocem suam proferat, et pectus suum percutiat. uocis enim exaltatione per centurionem gentilium exprimitur professio; per pectoris tunsionem, Iudeorum pectora sua percutientium lamentatio. Ubi ergo ad hec uerba uenerit, scilicet, Per quem hec omnia, Domine, semper bona, tunc diaconus accedat, et dextera manu dextrum cornu corporalis accipiat, cum sacerdote discooperiat. Sacerdos, Per ipsum, dicendo , oblata quatuor partes calicis tangat. Immolatione enim corporis Christi redempta sunt quatuor climata mundi. Item  oratione finita uterque calicem leuent, et simul ponant et cooperiant. Inde  altare diaconus osculetur, deinde dexteram sacerdotis scapulam.  Per scapulam sacerdotis lapis designatur, in quo angelus ad sepulcrum resedit. Semper enim angelus credendus est adesse immolationi corporis Christi. Per diaconum Ioseph exprimitur, per sacerdotem Nicodemus; per eleuationem de altari hostie, depotitio Christi de cruce; per depositionem iterum in altari, sepultura Christi. Post que sacerdos orationem Dominicam alta uoce proferat. 23 Per exaltationem Dominice orationis demonstratur nostre unitas fraternitatis : Deus enim Pater noster, pacis et concordie magister, sic nos unum pro omnibus orare docuit, quomodo in uno omnes portauit. Clero, Sed libera nos a malo, respondente, officium consecrationis perficiat. Sed  libera dicto, diaconus et subdiaconus se erigant, et oculos in Dominici corporis consecrationem intendant; ait enim euangelista, quia noti eius a longe stabant, sua pectora percutientes . Ubi ergo ad locum, Da propitius pacem, uenerit, qui mantili indutus tenuerat, [add. patenam] subdiacono , subdiaconus diacono, diaconus sacerdoti offerat, in qua sacerdos corpus Domini tripliciter diuidat, quarum partium unam sacerdos calici immittens, Pax Domini, alta uoce dicendo, protinus subdat secrete: Fiat commistio corporis et sanguinis Domini nobis accipientibus in uitam eternam . Alia se, diaconum subdiaconumque communicet. Tertiam uiaticum, si opus fuerit in patina usque ad finem misse reseruet. Per particulam oblate immisse  in calicem ostenditur corpus Christi, quod resurrexit a mortuis; per comestam a sacerdote uel populo, uiuificantem eos in Deo, Christi cum discipulis suis post resurrectionem conuersatio. Tertiam, que 24 remanet in altari, uocat sancta Ecclesia uiaticum morientis; ut ostendatur non eos debere deputari morientes, sed dormientes qui in Christo moriuntur, dum tali tantoque ductore ad eternam uitam perducuntur . Si autem opus non fuerit, tertiam sacerdos, aut unus ministrorum accipiat. Non autem intincto pane, sed iuxta definitionem Toletani concilii seorsum corpore, seorsum sanguine, sacerdos communicet, excepto populo, quem intincto pane, non auctoritate, sed  summa necessitate timoris sanguinis Christi effusionis  permittitur communicare. Dum ergo sacerdos ministris communionem porrigit , unumquemque primitus osculetur, et post qui communicandus est, manu sacerdotis osculata, communionem ab eo accipiat. Postremo uero particulam, que in calice remansit, sacerdos sumat: et post diacono calicem ad mundandum, et sumendum quod remansit, porrigat, qui in sinistrum cornu altaris calicem cum patena deferat, ubi  partem sibi accipiat, et partem subdiacono tribuat Post mundato utroque utrique participent. Acolythus uero alterum calicem sacerdoti ad mundandos digitos deferat. Subdiaconus autem ad mundandum calicem et patenam 25 diacono seruiat. Post mundationem patene et calicis acolythus utrumque mantili inuolutum teneat,  usque ad completionem prime post communionis, suaque ceteri ministri officia. Sacerdos, ut supra diximus, partito corpore Domini, Pax Domini, alta uoce proferat , a quo unus canonicorum pacem accipiat, quam in utroque choro maioribus distribuat. Ipsi autem ceteris ita porrigant ut nullus de loco moueatur, sed a superiori accipiat et inferiori tribuat. Unus minorum utriusque chori a maioribus accipiat, et iuxta preceptum ordinem ceteris distribuat. Hoc autem firmiter teneant, iuxta apostolum, honore inuicem preuenientes , ut dantes pacem et recipientes semper inclinent, per osculum pacis designatur nostre utilitas fidei . Chorus uero psallat, Agnus Dei, quod Sergius papa tempore confractionis  corporis Domini cantare precepit, cuius Agni immolatio mundum redemit. Quo incepto candelabra illuminentur. Agni passione illuminatus est mundus . Diaconus autem si casula utitur, quam sibi, ut supra diximus, circumdederat, choro, Agnus, bis repetente, iterum induat. Sacerdos salutato populo orationem dicat. Cui iterum salutanti populum, diaconus, Ite, 26 missa, tempore suo aut, Benedicamus Domino, succinat . Clero respondente, Deo gratias, officium finiat.

Missa uero, ut predictum est, iuxta sanctorum instituta Patrum hora tertia celebranda est: ipsa enim hora crucifixus Christus linguis Iudeorum; secundum communem consuetudinem potius hora sexta, quia in ea passus est manibus persecutorum; tempore ieiunii hora nona, quia in ea emisit spiritum.  Qui autem necessitate ante Tertiam uel post Nonam non perpetue, sed desiderio sacrificandi missam celebrant, non sunt reprehendendi; legitur enim Leonem summum pontificem diluculo missam celebrasse. Missa pro defunctis absque Gloria et Alleluia, et pacis osculo celebretur. Sunt quedam ecclesie, in quibus exceptis depositionibus, solum per Kalendas mensium misse festiue celebrantur mortuorum. Nos uero quotidie, exceptis festis, et  diebus Pentecostes, pro eis Domino sacrificamus, anniuersarios dies festiue recolimus. uesperas et Matutinas absque Deus in adiutorium, et Domine labia, et Gloria Patri, celebramus in depositionibus et festis cum nouem lectionibus.



27 EXCEPTIO.

 In Aduentu uero et Septuagesima usque ad diem Cene, et quatuor temporum Sabbatis et agendis mortuorum festiuis , diaconus et subdiaconus induantur casulis; si autem in eisdem temporibus festiuitas euenerit, dalmaticis et tunicis; similiter in die Cene, et Sabbato Pasche. In omnibus festis induantur duo ceroferarii. Graduale, Alleluia, uel tractum bini et bini cantabunt clerici . Gloria in excelsis, in festis excepto Aduentu, et Quadragesime tempore, semper post Kyrie eleison, sacerdos ad orientem uersus incipiat, quod Telesphorus papa, ea que angelicam * prosequuntur adiiciendo, instituit; et Symmachus papa omni die Dominica, et natalitiis martyrum cantare precepit ; et sic altare incensando, secrete cum ministris dicendo finiat:  post que in loco suo iuxta altare resideat, et diacono licentiam sedendi tribuat. Hymnum uero prefatum chorus celebriter canendo expleat. Dicto hymno, sacerdos salutato populo orationem dicat. Ordo uero misse supra scriptus * per totum seruetur. Sed in his diebus , Credo in unum Deum, a sacerdote inceptum cantabitur, scilicet omnibus diebus Dominicis, 28 et octo diebus Pasche, et Pentecostes, et Natiuitatis Domini, et in die Epiphanie et Ascensionis, et in cunctis sancte Marie festis, excepta Annuntiatione, et sancti Ioannis Baptiste natiuitate, omniumque apostolorum, et S. Crucis, sanctique Michelis, et in Omnium Sanctorum festiuitate, et Dedicationis ecclesie. Sabbato Pasche  uel Pentecostes non cantetur, neque ullis aliis festiuitatibus, sed semper Euangelium salutatio sacerdotis subsequatur. Diebus omnibus, excepto ieiunii tempore, sexta missam sequatur;  nona sua hora dicatur. In uesperis, et matutinis plures campane sigillatim sonent; postremo ut in missa due, et sic incipiantur uespere. Unusquisque psalmus cum antiphona cantetur , quos capitulum, dehinc hymnus sequatur, qui nunquam pretermittatur. Et  feriales hymni, nisi in festis et diebus Pentecostes, semper cantentur. Dicto uersu, Magnificat, cum antiphona cantetur, et cum  Kyrie eleison. et oratione Dominica, flexis genibus, precibus finiant: et non solum uespere, sed omnes noctis et diei hore, exceptis Pentecostes et festiuis diebus. Sacerdos cum ceteris se peccatorem cognoscens  genuflectat. Quia uero uicem Christi gerit, dum 29 ad orationem uenerit, surgat et orationem stando dicat. Stare uero pugnantis est: pugnat ergo sacerdos Christi orationibus contra hostem antiquum pro populo sibi commisso. Si autem alicuius sancti euenerit festiuitas, oratio tantum sine precibus sufficiat. Et si festum trium lectionum fuerit, in matutinis inuitatorium et  hymnus de sancto cantetur, nocturna tota dicatur, uersus de sancto cum responsoriis, et matutine laudes cum hymno absque precibus celebrentur; lectiones uero de historia legantur. Missa uero, si denotatum libris officialibus officium habuerit, de sancto erit; sin autem, Dominicalis cantabitur; oratio uero, et Alleluia, de sancto dicatur.

 Ab Aduentu usque ad Natiuitatem in conuentu memoria tantum S. Marie uirginis, omniumque sanctorum celebretur. A Natiuitate usque ad octauam Epiphanie tantum sancte Marie. Ab octaua Epiphanie usque ad caput ieiunii  memoria sancte Marie, angelorum, Ioannis Baptiste, sancti Petri, Ioannis euangeliste, sanctorumque apostolorum et beati Stephani, omnium martyrum, S. Martini, omniumque confessorum, sanctarum uirginum, omniumque sanctorum in uesperis 30 et matutinis semper recolatur.  In missa uero, exceptis festis, secunda oratio de omnibus sanctis; tertia pro episcopo; quarta pro cunctis sibi commissis;  quinta pro principe et omni populo. In missa pro defunctis, prima omnium defunctorum;  secunda episcoporum; tertia fratrum et sororum; quarta pro commissis. Ab octauis Pentecostes usque ad Aduentum Domini hec eadem memoria cum sancte Crucis ueneratione celebrabitur. In his ergo temporibus,  si in Dominicis festiuitas nouem lectionum alicuius sancti euenerit, uespere, et matutine, et missa de sancto celebrabuntur. uespere etiam ipsius sancti de sancto finientur; et si in die Dominica festiuitas trium lectionum euenerit, unde officium, uel passio habeatur, inuitatorium et hymnus de sancto dicetur; sex lectiones cum totidem responsoriis de historia legentur; post tertium nocturnum, uersu de sancto dicto, Euangelium de eodem pronuntietur, et alie lectiones cum matutinis laudibus de sancto celebrabuntur; si autem proprium  officium defuerit, Dominicalis missa cantabitur; oratio uero et Alleluia de sancto celebrabitur. Si nouem lectionem euenerit, totum officium de sancto complebitur. Ab Aduentu ergo usque ad Natiuitatem, 31 et a Septuagesima usque ad Pentecosten, si festum nouem lectionum in Dominicis euenerit, officium noctis et diei nunquam mutabitur; festiuitas uero in crastinum celebranda reseruabitur. Sancti uero de quo tres tantum lectiones celebrantur, si festum in ipsa die euenerit, memoria tantum de eo fiat. A Paschate usque ad octauam Pentecostes memoria tantum sancte Crucis, et S. Marie, et Omnium Sanctorum, in uesperis, et matutinis fiat. Agenda mortuorum sic per totum annum celebretur, excepto a Pascha usque ad Pentecosten,  et a Natiuitate usque ad octauam Epiphanie et omnibus festis, ut a Kalendis Nouembris usque ad caput ieiunii uespere tantum dicantur post uesperas diei, post matutinas laudes uigilia mortuorum cum matutinis laudibus eorum;  a capite ieiunii usque ad Kalendas Nouembris, uespere et uigilie mortuorum post uesperas diei, post matutinum laudes pro defunctis: quod officium post matutinas laudes in quarta feria passionis Domini finiatur. Ibi uero  cum nouem lectionibus festiue celebretur, quia non amplius usque in octauam Pentecostes dicetur. Hoc idem fiat in uigilia Natiuitatis Dominice: non enim amplius celebrabitur usque ad octauam Epiphanie.

32 Prima Dominica Aduentus Domini, Sabbato  in uesperis responsorium: Ecce dies ueniunt, dicetur  quod altero precedente Sabbato in pronuntiatione Aduentus Domini, a duobus cleris cappis indutis primitus celeberrime cantabitur. Quod in isto quidem Sabbato aduentus hymnus Conditor alme, subsequitur. Capitulum uero, et uersus, et antiphona de Aduentu dicantur. Ab hac hora usque ad octauam Pasche  processio ad crucifixum nulla fiat. Matutine cum proprio inuitatorio, hymnis, et responsoriis, et antiphonis festiue celebrentur. Matutinum cum propheticis sex antiphonis, et tribus ultimis apostolicis per diuersa nocturna dicatur. In primo nocturno liber Isaie incipiatur, qui per totum Aduentum usque ad Natiuitatem legatur; sed in secundis nocturnis de sermonibus Patrum,  in tertiis de expositionibus Euangeliorum: similiter in quarta et sexta feriis, et Sabbato temporalis ieiunii, et uigilia Natiuitatis Domini. Si festiuitas in Dominicis his euenerit, ut supra diximus, in crastino celebranda reseruetur. In his Dominicis, et in his que sunt a Septuagesima usque in Pascha, Te Deum laudamus, non cantabitur; sed eius loco nonum responsorium repetetur. Ordo ferialium dierum, ut 33 ut supra notauimus, seruetur. In Dominicis finita prima processio sic fiat, ut tantum a crucifixo diuertat, in qua antiphone Aduentus processionales, aut aliqua responsoria cantentur.



DE DOMINI NATIuITATE.

Solemnitas Natiuitatis Domini ita celebretur.   A duobus cantoribus cappatis chorus regatur:  a quibus, dicto capitulo, responsorium, O Iuda, celebriter decantetur. Hymno dicto; ueni redemptor, antiphona cum trina repetitione super Magnificat, cantetur: duobus thuribulis altare incensetur. Ad matutinum  omnes campane prima noctis uigilia pulsentur; deinde bine et bine consonando consequentur.  Inuitatorium a quatuor clericis cantetur; hymnus sequatur. Chorum ut in uesperis duo regant. Omnia responsoria cantent bini et bini,  tertium, sextum, nonum cappis induti;  in secundo, quinte et octauo, et ad Te Deum laudamus, sed et ad Benedictus, altare incensetur.  Lectiones primi nocturni de prophetis erunt, secundi de sermonibus Patrum, tertii de expositione  Euangeliorum.  Tria Euangelia in cappis, incenso, et candelabris precedentibus, 34 pronuntientur. Finito nono responsorio,  maior ecclesie sacerdos, si fuerit, dalmatica indutus et casula procedat, et Euangelium genealogie Christi secundum Mattheum festiue legat; quo lecto, Te Deum laudamus, alta uoce incipiat, et post  clerus et populus, breui mora intercedente, lauatum exeat. Deinde clerici sacris uestibus induti  missam celebrent cum laudibus, et sequentia, quam  secretarius ecclesie celebret, secundam uero cantor, tertiam presul aut decanus. Ideo in nocte angelis missam cantare Telesphorus papa instituit, quia in ea natus est Saluator mundi, et quia seipsum erat oblaturus hostiam sanctam pro totius  mundi salute, et in ea partum uirginis, in eius laude Gloria in excelsis Deo, cantantes, nuntiauerunt pastoribus angeli. Qua peracta, matutinas laudes compleant. Quibus completis  cantor antiphonam, Ecce completa sunt, incipiat; cui oratio congruens commemorationis sancte Marie succedat.  Incipiente diluculo altera missa eodem modo celebretur, ut prima. Lucis uero exordio altera canitur, quia, iuxta Isaie uaticinium, ipsa die lux orta est noua populis sedentibus in tenebris , seu propter uisitationem pastorum ad presepe Domini, in quo inuenerunt panem angelorum, 35 quo reficiuntur anime sanctorum. Post tertiam uero semper in Natali Domini fiat processio, que ut fuerit finita, maior missa celebretur.  In uesperis  hymnus: A solis ortus, ut in matutinis laudibus canatur: cui responsorium, uerbum caro, preponatur. Finitis his uesperis,  diaconi diaconalibus uestibus induti procedant cum cereis, canentes aliquod responsorium de sancto Stephano, cuius natalis orditur celebratio. Subsequatur antiphona cum Gloria Patri, et oratione dicta compleatur uespertina synaxis.  In matutinis ut precedenti nocte pulsentur campane. A quatuor diaconis cappatis cantetur inuitatorium, conseruato cetero precedentis noctis ordine in lectionibus et responsoriis, et cantorum numero. Tria tamen responsoria non cantentur in cappis. Euangelium pronuntiet diaconus dalmaticatus, thymiamaterio et cereis precedentibus. Duo diaconi in dalmaticis chorum regant,  qui, altare incensando, Te Deum incipiant. Ante nocturnum, et in laudibus cantentur hymni presenti festo congrui; ad Benedictus, antiphona ter repetatur. Missa in cappis celebretur. Qui chorum regent, et graduale uel Alleluia cantabunt: sed et Epistolam uel Euangelium legent, utantur dalmaticis. 36 Finitis diaconalibus uesperis, recolatur  cum antiphona et Gloria Patri, memoria Natiuitatis.

 Deinceps procedentibus sacerdotibus cum casulis et cereis, cantando responsorium In medio ecclesie, cum quadam antiphonam et oratione, officium finiatur. Matutinale officium ut prioribus duabus noctibus per omnia a presbyteris tamen est  agendum. Missa diluculo matutinalis celebretur, ut authentico Missali demonstratur; et similiter in natiuitate sancti Ioannis Baptiste: uterque enim ab exordio lucis seipsos obtulerunt Deo sacrificium, uirginitatis euangelista, abstinentie Baptista. Maior missa in cappis, cuius officiales, qui sunt  sacerdotes, utantur casulis. uesperis ut supra finitis, finitur sacerdotale officium.

 Incipiente officio infantum, in omnibus, ut a diaconis in suo, agendum, licet, ut in morte Domini, Te Deum, et Gloria in excelsis, et Alleluia, in aliquot ecclesiis ex more antiquo omittatur; quia ut Christus occideretur, tot paruuli occidi iubentur; et illis occisis fit mors Christi secundum estimationem Herodis: tamen quia placuit modernis,  placet et nobis ut cantentur. Subdiaconi et diaconi tunicis et 37 dalmaticis utantur, quamuis apud quasdam Ecclesias hac die [f. add. usus] casularum habeatur.

 In festo sancti Siluestri sex prime lectiones de sancto, tres ultime de natiuitate; missa matutinalis de sancto; maior, natiuitatis. Ceteris uero diebus usque ad octauum a duobus clericis in cappis cantetur inuitatorium. Nouem psalmi cum totidem antiphonis;  lectiones tres cum tribus responsoriis a binis et binis concinendis. Te Deum laudamus cantetur; et misse officium  cum laudibus et sequentia est agendum. Octaue sancti Stephani, ut festum Dominicale;  sancti Ioannis, ut festum apostoli; Innocentium. ut dies Dominicalis.   Dies Circumcisionis, qui est octauus natiuitatis, celebretur ut festum sancti Ioannis, exceptis casulis et missa matutinali. Ideo precipue festiuitates octo diebus coluntur, quia sex etatibus uergitur mundus; septima etas est usque ad uniuersalem resurrectionem requies animarum sanctarum; octaua, regnum Dei post resurrectionem sempiternam: et ideo octaua dies agitur celebrior, quia in ipso regno Christi gloria erit sempiterna, et ineffabilis exsultatio. Et iterum dum sanctorum festa celebramus, in die solemnitatis eorum animarum requiei 38 congaudemus, in octauo eorum in gloria resurrectioni.

 Dies Epiphanie ut dies Natiuitatis celebretur  absque inuitatorio. Lectiones primi nocturni  de prophetis erunt; secundi, de sermonibus Patrum; tertii, de expositione Euangeliorum. Inuitatorium quidem in die Epiphanie predecessores nostros arbitror non dixisse, ideo quod per pretermissionem inuitationis ab Herodianis operibus discrepare uidentur; qui ea die ad hoc Scribarum et Phariseorum fecit inuitationem, ut Dominus noster iehsu Christus ab eisdem inuestigatus, perfide necaretur; sed  non omnino omittitur quin in ordine psalmorum recitetur. Sepe enim Christus a pia uirgine matre, ac beato Ioseph ceterisque suis ubique fidelibus, licet non palam propter persequentium rabiem, tamen occulte colebatur. Deus noster refugium, et sequentes psalmos cum antiphonis alleluiaticis  in tertia nocturna cum responsoriis baptisterii ideo dicimus, quia in tertio tempore, scilicet gratie, uenit Christus. Finito nono responsorio,  sacerdos dalmaticatus et casulatus procedat, et Euangelium genealogie Christi secundum Lucam solemniter legat. In Natiuitate Domini eius generatio ab Abraham 39 patre fidei et obedientie, usque ad Ioseph uirum Marie, que Christum fide concepit et peperit, descendendo contexta legitur. Christus enim fideles querens de sede maiestatis ad ima descendit, Patrique usque ad mortem obediendo, qui perierant redemit. In baptismo uero eius, ipsius generatio ab Heli filio adoptiuo usque ad Adam, qui gloriam primum sibi concessam peccando amisit, septuaginta septem generationibus ascendendo  contexta legitur. Septuaginta enim septem undenario numero septies dicto colliguntur. Per undecim uero, quod est Decalogi transgressio, peccata, et per septenarium septem dona sancti Spiritus exprimuntur: per que, originali peccato, quod ab Adam contraximus, ceterisque omnibus in baptismate deletis, filii Dei adoptiui efficimur, sicque bona operando, fide et obedientia ad eamdem gloriam, quam Adam plasmatus accepit, peruenimus. Deinde  stelle officium incipiat. Processio autem ut in die Natiuitatis semper eadem die fiat. Reliquis diebus usque ad octauum, officium diurnum et nocturnum  absque Te Deum laudamus et Gloria in excelsis, compleatur. Octauus dies in cappis, ut festum apostoli celebretur. In crastino festum  40 sancti Remigii, Hilarii et Felicis celebretur.

Transactis festis, in Dominicis usque ad Septuagesimam processio ita fiat ut ad crucifixum diuertat. Antiphone processionales, uel responsoria eius temporis cantentur, que ante chorum finiantur.  Intreuntibus chorum, cantor antiphonam aut responsorium incipiat de sancto, cuius est ecclesia. Dominicalibus et ferialibus noctibus Epistole Pauli legantur; responsoria de psalmis cantentur; exceptis autem Dominicis et festiuis, preces et agenda mortuorum agantur. Quia uero dies inter Circumcisionem et Epiphaniam exponere pretermisimus, hoc in loco interserere commodum arbitramur. In  crastino Circumcisionis Domini celebramus octauum sancti Stephani more Dominicali; in tertia die, sancti Ioannis, ut festum apostoli; in quarta, sanctorum Innocentium, ut sancti Stephani.  uigilia uero Epiphanie, quam plebes diuerse colunt,  nobis ieiunandum congruum uidetur: nullam enim celsitudinem reuerentie huius diei reperimus, quam in omnibus diebus Purificationis sancte Marie  in quibus per aliquot dies ieiunamus. Et quia tanta solemnitas 41 nobis imminet, in qua se tota Trinitas mundo manifestauit, oportet nos purificari. Simplex uero ieiunium cum bonorum operum fructu uera est purificatio mentis.

Dies uero Purificationis sancte Marie festiue, ut  Assumptionis, celebretur, exceptis uigilia et octauis processio ita fiat, ut cereis et candelabris positis in altera, si fuerit, ecclesia,  ad eam clerus et populus antiphonam: Aue gratia, cantando religiose pergant, ibique candelas ab episcopo uel sacerdote sacratas [id est, benedictas] accipiant. Quibus accensis, cantor antiphonam, Lumen ad reuelationem, incipiat; qua finita, Adorna thalamum, cantantes, ad matrem ecclesiam per claustrum, aut in circuitu ecclesie redeant. Deinde responsorium, Accepit, cantantes, ante chorum finiant;  uersus sequatur a duobus clericis cantatus: post repetendo antiphonam chorum intrent, et sic missam cum laudibus et sequentia festiue celebrent. Si autem festiuitas ipsa euenerit infra Septuagesimam, pro Alleluia,  tractus dicatur: sequentia uero sine Alleluia, subsequatur. In Hypapanti, que dicitur presentatio Domini, lumen Domino presentamus, quia in eadem die Christus lumen sempiternum a beato 42 Simeone in templo presentatur, per lumen in manibus bona opera designantur.

Dominica Septuagesime ita celebretur, ut in  precedente Sabbato ad uesperas uice hymni cantetur sequentia: Cantemus cuncti melodum. In matutinis  inuitatorium alleluiaticum; psalmi cum suis antiphonis et responsoriis suis cantentur.  In primo nocturno heptaticum incipiatur quod usque ad primam Dominicam Dominice passionis legatur: ita tamen ut in Dominicis tres prime lectiones de eo legantur, in secundo nocturno tres de sermonibus  Patrum, in tertio de expositione Euangeliorum. In Septuagesima, Te Deum laudamus, celebrato,  matutine laudes cum alleluiaticis antiphonis et hymno finiantur. A Septuagesima usque in Pascha  in matutinis per Dominicas noctes duo psalmi mutantur: Miserere mei, Deus, et Confitemini Domino. Peccata enim nostra plangere oportet, Miserere mei, Deus, dicendo. Quibus uero cordis planctu deletis, caritatis fiducia accensi debemus laudare Dominum, et inuicem hortari Domino confiteri quoniam bonus est. In prima uero in loco Confitemini, Dominus regnauit. Post matutinum commemoratio sancte Marie, omniumque sanctorum item cum alleluiaticis 43 antiphonis tantum fiat.  Post Benedicamus cum Alleluia pronuntietur,  nec ultra ad Sabbatum Pasche audiatur, sed in eius loco Laus tibi, Domine, et in missa tractus cantetur. Quod ab ipsa die, Te Deum et Gloria in excelsis, et Alleluia, usque ad Pascha intermittitur, et in loco Alleluia, quod Hebraicum ceteris linguis celsius, Laus tibi, Domine, quod humilius est, dicimus,  afflictio, quam in his septuaginta diebus contritione et humilitate cordis pro peccatis nostris exercere debemus, qua uera libertate adepta ad hereditatem celestis patrie redire mereamur, designatur. Tot enim annorum tempore plebs Isrelitica delictorum penitentia in captiuitate peracta, ad propria rediisse  describitur.  Septuaginta enim dies a Dominica que Septuagesima dicitur, usque ad diem Sabbati post Pascha computantur. Licet enim in Pascha iugum seruitutis nostre Christi morte deletum sit, tamen non perfectam libertatem usque ad uerum Sabbatismum, per quod sempiterna requies designatur, consequemur. Dum enim in hoc corpore subsistimus, multis carnis uoluptatibus et seculi curis aggrauamur. Quod per 44 sex dies Pasche, in quibus graduale et Alleluia cantamus, figuratur. Per graduale enim, ut pretulimus, actualis bonorum operum uita; per Alleluia, eterna animarum gloria bono opere acquisita. Post quam uero ad prefatum Sabbatismum, quod per hoc, in quo absque reponsorio duo Alleluia cantantur, designatur, perueniemus  regnum Dei, in quo duplicem, scilicet corporis et anime gloriam possidebimus, et perfecta libertate acquisita, in celesti Ierusalem, omni seruitute et operis onere deposito, cum Christo rege nostro, in eius laudibus semper uacantes. perpetualiter regnabimus.  Ipsa die in processione, Ecce karissimi, uel alie [f. add. antiphone] congruentes huic tempori cantentur, et in aliis Dominicis usque ad diem Quadragesime. Hi ergo dies usque ad caput ieiunii, ut precedentes, excepto Alleluia, celebrentur. Ad uesperas responsorium, Spes mea, cantetur. Sexagesima in tertia feria paschalis hebdomade finitur. Habet uero ipsa quarta feria quamdam conuenientiam cum quarta etate mundi in qua Dauid et Salomon nobilissimi reges  regnauerunt, per quos Christus rex pacificus designatur. Ipsa etas gloriosa sanctissimi templi edificatione designatur. In hac Christus resurgens ex 45 mortuis, ex duobus populis unum nobilissimum Deo Patri templum edificauit. Per Sexagesimam afflictio et penitentia exprimitur. Sexaginta enim [f. add. dies] ad uiduas, quarum uita in tribulatione consistit, referuntur. In tribulatione et afflictione carnis nostre peccata nostra penitere debemus, ut omni sorde peccatorum expiati, et mentis puritate sanctisque operibus ornati, unum in Christo templum efficiamur. Quinquagesima in die Pasche finitur: et ipse est quinquagesimus, quem mystice quondam figurabat quinquagesimus, scilicet iubileus, remissionis et libertatis annus. In hac enim  die, hoste Christi morte triumphato, ab eius seruitute populus Christi est ereptus et uere libertati redditus. Quicunque ergo post baptismum obsequendo uitiis, se diabolice iterum subdidit potestati, cordis contritione et carnis maceratione commissa deleat, et Decalogum quinque sensibus seruare studeat, ut in die sancte resurrectionis hostili seruituti ereptus perfectam libertatem consequi mereatur. De Quadragesima a die Dominica post Quinquagesimam Cene finitur. Hec uero diuersos in se continet sensus. Primum quia iuxta Moysi et Elie [f., add. exemplum], id est, legis, prophetarum , et Iesu Christi redemptoris nostri instructionem 46 sectantes, quidquid corporis  nostri quatuor elementis subsistentis cogitatione et actu contra Decalogum contraximus, quotidiana afflictione emendemus. Tot enim diebus secundum physiologos humanum corpus intra matris uterum adita natiuitatis die compaginatur. Tot enim [f., dierum] circulo, carnem nostram macerando et bona operando, oportet nos unum corpus compaginari cum Christo. Quod autem iuxta Gregorium  triginta sex dies ieiunii in se continent sex hebdomade, demonstrat [f., add. nos] decimas dierum anni debere cordis contritione et carnis maceratione Deo immolare. Post tempus uero beati Gregorii ad complendum numerum Dominici ieiunii  quatuor dies a sanctis Patribus sunt additi. Quod uero a capite ieiunii usque ad Pascha  inter Dominicales et feriales quadraginta et sex dies abstinentie computantur, significat nos debere tot diebus templum Christi uitiorum impetu in nobis destructum, bonis operibus nos excolendo, restaurare, quot diebus templum Domini a Babyloniis destructum, a populo Dei restauratum esse perhibetur: quadraginta enim et sex annis reedificatum est templum. Per Babylonios uitia exprimuntur. In capite ieiunii  legantur 47 sermones Patrum, a capite ieiunii usque ad diem Cene, ita, exceptis Dominicis, seruetur. Post matutinas laudes , laudes mortuorum tantum celebrentur. Quibus finitis  septem psalmi, cum litania et orationibus, prostratis fratribus, decantentur. Post tertiam uero missa pro defunctis, post nonam missa celebretur  diei.  Prima uero post solis ortum cantetur. Capitulum post tertiam reseruetur, quod missa matutinalis sequatur: et mox  sexta dicta paruum interuallum fiat. Nona hora sua dicatur, quam missa diei sequatur,  qua finita uespere mortuorum dicantur; quas sine interuallo subsequatur uespertinale diei officium. Ante completorium, significante campana fratres in ecclesia congregentur;  uigilia mortuorum agatur; deinde  lectio collationis recitetur. Iterum pulsante signo completorium dicatur. Unamquamque horam diei sequatur pro fratribus unus de istis psalmis: Ad Dominum cum tribularer; Leuaui; Letatus sum; Ad te leuaui; Nisi quia Dominus; Qui confidunt; In conuertendo; pro defunctis semper De profundis.  In omnibus  horarum precibus semper Miserere mei, Deus, cui si placet  unum psalterium psalmorum subiungatur. In uesperis 48 et matutinis nulla sanctorum commemoratio fiat; sed in eius loco  dicatur pro peccatis, scilicet in matutinis: uiuo ego, dicit Dominus, et oratio: Exaudi, Domine, supplicum preces; in uesperis antiphona: Quis scit si conuertatur, quam oratio: Preces nostras, subsequatur, nisi tantum  in uesperis Sabbati et matutinis, uel missa Dominice diei, in quibus est sanctorum agenda memoria, quorum festa in preterita euenerint hebdomada, secundum Laodicensis concilii decreta  que cum aliis quampluribus statuunt aliter in Quadragesima nullius sancti recolere festa. Sancte  Dei Genitricis annuntiationem licet Toletana concilia  hoc tempore celebrari prohibeant, sed anticipandam octaua ante Natiuitatem Domini die decernant, tamen absque uestre prudenti sagacitatis censura non audemus huic obseruationi inserere.

In capite ieiunii nona dicta clerus et populus ante altare, ab unoquoque confessione singulariter facta, et penitentia accepta, prosternantur, et sic ab episcopo uel a maiore ecclesie sacerdote absoluantur. Post  incipiente episcopo antiphonam Immutemur,  cinerem cum aqua benedicta tribuat, et sic cum antiphonis uel responsoriis afflictioni congruis ad quamdam 49 ecclesiam uel oratorium pergant: ubi dum peruenerint, finitis antiphonis,  terre se cuncti prosternant, et orationem Dominicam dicant. Sed  ante processionem  penitentes eiiciantur. Sicque Miserere mei, Deus, cum precibus et oratione finiantur [f., finiant].

Hic surgentes duo pueri litaniam incipiant. Hic ordo usque ad diem Palmarum quartis et sextis feriis seruetur. In sequenti Sabbato, uel Ramis palmarum, quibus officia desunt, non hesterne ferie, sed officium precedentis Dominice celebretur. Primis duabus Quadragesime hebdomadis,  hymni in uesperis Ex more docti mystico in nocturnis et laudibus Summi largitor, et Audi benigne, cantentur. In aliis duabus, Ecce tempus, Clarum decus, Iesu quadragenarie. Aliis duabus, uexilla Regis, Pange lingua, Lustra sex. Ultimis hebdomadis  omnes hore diei cantentur cum responsoriis ibidem denotatis. A prima Dominica passionis usque ad diem Pasche legatur liber Ieremie prophete, Dominicis diebus tantum in primo nocturno. In quo tempore in introitu, neque in tertiis responsoriis in fine, Gloria Patri, dicatur, sed eius loco responsorium repetatur. Antiphone processionales: Cum sederit, Christe, Pater, In die cum uenerimus, in Dominicis 50 quadragesimalibus ad processionem cantentur. In quarta feria quarte hebdomade, uarietas fit  per adiectionem unius lectionis et unius responsorii; ipsa enim die scrutinium fit, in quo fide et moribus instruuntur catechumeni. Ob hoc  traditur eis oratio Dominica, et symbolum,  quod in sancto Sabbato Pasche debent reddere.  In Sabbato quod Palmas precedit, episcopum aut maiorem ecclesie pedes pauperum lauare ecclesiasticus ordo precepit, et fratrum unumquemque, si potest, unius pauperis; ipsa enim die lacrymis Maria lauit pedes Domini, et quod ipsa fecit in capite, nos in membris debemus facere. Ipsa ergo die quandoquidem officium uacat, cantetur officium Dominice non hesterne. Per duas hebdomadas passio Domini celebratur, id est per duo tempora: primum per Ne figuratur, et post per Christum completur; et per duo tempora, scilicet legis naturalis et legis littere, iusti licet bona promererentur, usque ad tempus gratie cruciabantur, morte enim Christi tempus gratie inchoauit. Dies  palmarum ita celebretur.  Post tertiam clerici cum ramis palmarum ad processionem pergant, qua finita officium festiue celebretur. Tractum 51 quatuor clerici in cappis cantent. Passio Domini ipsa die, et tertia, et quarta feria, et sexta in omnibus ecclesiis legatur, et in omnibus passionibus, excepta sexte ferie , Dominus uobiscum dicatur, Et cum spiritu respondeatur; sed cum dicit diaconus Passio Domini, nemo respondeat Gloria tibi, Domine. Ob hoc ergo ipsa die passio legitur, quia in ea Ierosolymam uenit propria uoluntate passurus. Decima enim die primi mensis agnus qui immolandus erat in pascha, in ueteri lege iussus est domum introduci, id est, quinto die ante diem passionis. In quarta feria lectio legatur, quam responsorium  sequatur, secundam lectionem tractus. His duabus lectionibus, dupla mors primi parentis, que simpla Christi morte deleta est, significatur: quod hac die, quia in ea mors Christi consilio Iudeorum tractata est, recolitur. Per quinque uersus tractus, quinque sensuum preuaricationis redemptio figuratur, et in passione quo citius uelum templi scissum est dicetur,  cortina ante altare deponatur. Ipsa die uespere mortuorum et uigilia non dicantur; sed in uesperis ipsa die, ut in festis,  omnes pulsentur campane ob reuerentiam Dominice cene, et uespere festiue celebrentur. Post completorium 52 usque ad Sabbatum Pasche non dicatur Gloria Patri.

In quinta feria in nocturnis primitus campane  sigillatim post  omnes simul pulsentur. Ante quidem uiginti quatuor candele a retro altare incendantur, que secundum psalmos ac lectiones exstinguantur. In primo nocturno, lectiones de Ieremie lamentationibus legantur; in secundo de expositione psalmi: Exaudi, Deus, orationem meam, cum deprecor;  in tertio Euangelii expositio. Incipiente cantore antiphonam Traditor autem,  que etiam sola remansit candela exstinguatur, et Benedictus alta uoce cantetur; quo finito, duo clerici, stantes retro altare, Kyrie eleison incipiant, quod ter alta uoce pronuntient: duo alii in medio, in introitu chori sint alii duo. Et finita prima trina Kyrie eleison repetitione, mediis nichil dicentibus,  ultimi, dulci uoce. Domine, miserere respondeant. Chorus Christus Dominus usque ad finem succinat. Item bini Christe eleison una uice dicant, medii Qui passurus aduenisti respondeant. Item alia uice primi Christe eleison, medii uero Qui expansis in cruce. Item Kyrie primi medii dicant: Qui prophetice prompsisti; ultimi et chorus quod primum. Item primi ter 53 simul Kyrie eleison nichil respondentibus mediis; ultimi et chorus quod primum. Eodem modo celebrentur matutine cum suis lectionibus et responsoriis in die parasceues, et sancto Sabbato Pasche. Ex quo uero ultima candela ad Benedictus exstinguitur, lumen in ecclesia usque post ignis benedictionem non accendatur. In die cene psalmi in omnibus horis, absque completorio,   alta uoce et cum tono cantentur. In tertia, et sexta, et nona, psalmos suum responsorium sequatur: et  dicto uersu ab aliquo puero, cum silentio fiant omnia que sequuntur. Ipso die hora sexta populus ad ecclesiam conueniat. Si episcopus fuerit,  conuocatio penitentium, et absolutio, chrismatis et olei consecratio, iuxta episcopalem ritum ordinetur: ubi uero defuerit, in primis  tam clerus quam populus prostrati in terra cum lacrymis et gemitu absolutionem criminum a maiori sacerdote accipiant: et post cum processione in porticum, Miserere mei, Deus, dicendo, ad nouum ignem de petra excussum pergant, quem cum aqua benedicta ac incenso benedicant.  Quod in his tribus diebus nouus ignis  de petra excussus in ecclesia accenditur, et inde per ceteras domos 54 Christianorum defertur, lux deitatis, que in carne Saluatoris latuerat usque ad passionem, et per passionem ac resurrectionem in ecclesia, id est in cordibus fidelium resplenduit, et post, eisdem nouam doctrinam euangelizantibus, mundo insonuit, mystice ostenditur; quod in hasta fertur, Christus in cruce suspensus; quod in serpente, idem Christus, qui per serpentem in eremo figuratur. Mox ignem accipiat sacerdos in hasta cum cereo, reuertaturque ad altare, psalmum Dominus illuminatio cantando. Sonantibus cunctis campanis officium inchetur, et indutis duobus cantoribus cappis, diacono dalmatica, subdiacono tunica, festiue celebretur.  Si episcopus fuerit, Gloria  in excelsis cantetur; sin autem, non. In hac uero die olei consecratio celebratur, et penitentibus absolutio tribuitur. Quinta enim etate uenit ad nos Christus, oleo letitie pre participibus suis unctus, querere sibi coheredes, quos eadem unctione unctos, regni sui faceret consortes: quod facere eum posse nulli dubium est absque oleo, qui cuncta creauit ex nichilo. Sed quia iuxta Apostolum  ex uisibilibus inuisibilia intelligantur, per arborem olee, que pacis insigne uocatur, et fructum fert, cuius 55 pinguedine lassi et infirmi recreantur, et luminis gratia paratur, mysterium geri disposuit, quo peccatorum uulnere sauciati et uirtutum robore debilitati, saluti eterne restituerentur, et, fugatis peccatorum tenebris, ueram in cordibus  pacem ferentes, fidei lumine illuminarentur. Ipsa enim die, ueteri legi, que peccata puniebat, finem dedit, et primum sacrificium corporis et sanguinis sui, quo peccata soluuntur, instituit. Altaria etiam nudantur, quia comprehenso Christo, qui per altare figuratur, discipuli relicto eo fugerunt , et timore perculsi triduo latuerunt. Quod uero ab ipsa die  usque missam noctis Dominice, non fit sacramentorum consecratio, obseruatur iuxta illud quod Dominus ait: Non bibam de hoc genimine uitis, usque dum bibam illud nouum in regno meo . Regnum Christi fuit gloria sue resurrectionis: et ipsa die manducauit coram discipulis suis. Significatur etiam quod isto biduo non  celebratur sacrificium, biduana meroris afflictio, et ieiunium apostolorum. Agnus Dei non dicatur; pax non accipiatur: quod etiam sexta feria seruetur, falso enim pacis osculo traditur. In loco Agnus Dei communio Dominus iehsu cantetur. Quo finito  sacerdos, manibus tenens 56 calicem, antiphonam Calicem salutaris incipiat. Hic sonent omnes campane, que non amplius pulsentur, usque ad Gloria in excelsis, in Sabbato sancto Pasche: sed  loco earum percutiantur tabule; et  sex psalmi sequantur, scilicet: Credidi, Ad Dominum, Eripe me; Domine, clamaui; uoce mea, Benedictus, cum antiphonis suis. His finitis, sacerdos Cenantibus incipiat, et dum Magnificat cantatur, altare incensetur, et sic uespere communionis oratione finiantur.   Ipsa die plures hostie consecrentur, quibus clerus et populus communicetur;  et medietas hostiarum absque uino in crastino reseruetur, unde  iterum communicentur. Ipse uero hostie a sacerdote et ministris altaris indutis, cum processione, scilicet cum cereis et incenso, super quoddam altare honorifice deportentur, ubi cum nitidissimis linteaminibus optime recondantur. Ibi semper lumen usque ad ultime candele exstinctionem in matutinis ardeat.

Post prandium autem iterum ad ecclesiam omnes conueniant,  nudantes altaria, cantantes aliquod responsorium, de uino et aqua benedicta abluant,  sola aqua parietes et pauimenta. Per ecclesiam que aqua benedicta abluitur mentes  57 fidelium, qui sacra confessione et lacrymarum inundantia mundari debent, designantur. Ait enim Apostolus: Templum Dei sanctum est quod estis uos . Per ablutionem pedum, humanorum mundatio affectuum. Quo acto , in quadam domo conueniant, et Dominico exemplo mandatum faciant. Maiores uero, linteis precincti, Cum Dominus iehsu incipientes, ceterorum pedes lauent, et linteis tergant, cantantes antiphonas que ibi pertinent. Similiter aquam manibus subministrent cum manutergiis. Hoc idem ab uno ceterorum et maioribus fiat. Quo finito, diaconus cum processione, dalmatica, ceterisque uestimentis indutus, cum cereis et incenso accedat, et euangelium Ante diem festum uoce quidem lectionis  legat. Quo lecto, diaconus taceat, et ita cum eadem processione ad portandam caritatem  in refectorium pergant; et iterum diaconus euangelium ubi dimisit incipiat, et usque ad passionem perlegat.  Unicuique fratrum uel episcopus, uel decanus, phialam uini exhibeat. Quo expleto, ipse et diaconus, et ceteri ministri resideant, et completorium cum silentio dicant.  Mandatum pauperum mandatum fratrum precedat, quod nullomodo pretermittatur, 58 et caritas eis iuxta posse impendatur. In his tribus diebus omnis doctrina pastoris, scilicet: Domine, labia mea aperies, et Deus in adiutorium, silebit. Recessit pastor noster Christus, arietes gregis iam pastores Ecclesie  predestinati disperguntur. Grex Christi timore perculsus plebeio more Dominum suum ueneratur. Quod uiginti quatuor candele iuxta psalmos, et lectiones, et hymnum Zacarie, exstinguuntur, apostolorum nocte ac die mestitiam designat: et iterum exstinctio trium dierum mestitiam septuaginta duorum discipulorum.

In sexta feria  omnes hore, exceptis matutinis, in ecclesiam conueniendo cum silentio dicantur. Post matutinum fratres in claustro, aut, si deest, in ecclesia,  psalterium cum litania communiter dicant, quo dicto omnes intra ecclesiam cum silentio priuatas orationes faciendo usque ad officium sedeant. Hora nona percutiuntur tabule ut in matutinis: omnes et ad ignem benedicendum  clerici ut hesterna die pergant cum processione. Igne accepto ad ecclesiam redeant, et officium incipiant.  Officium a lectione libri Exodi inchetur, tractus sequatur: postea cum genuflexione a sacerdote 59 dicatur oratio Deus, a quo et Iudas; post sequatur altera Osee lectio, deinde tractus Eripe me; deinde passio Domini secundum Ioannem legatur, ad quam Dominus uobiscum non dicat diaconus, nec Gloria tibi, Domine, respondeat clerus: ipsa enim die omittenda est salutatio in membris, que a traditore discipulo in capite falsa precessit. Dum autem uenerit ad locum ubi dicitur: Partiti sunt uestimenta mea,  duo diaconi nudent altare sindonibus, que prius sub euangelio fuerant posita. Altare significat Dominum, sindones apostolos,  qui comprehensum Dominum relinquentes fugerunt. More autem lectionis passio legatur,  excepta uoce Domini que in aliis dicatur, qua finita maior sacerdos solemnes orationes [f., dicat]. Orauit enim Christus in passione sua pro persecutoribus suis, dicens: Pater, dimitte illis ; et in eis orationibus genuflectatur, excepta [f., excepto] Iudeorum, qui falsa genuflexione Dominum illuserunt. Quibus expletis  duo sacerdotes, casulis induti, antiphonam Popule meus cantantes, uelatam crucem afferant: quibus alii duo, cappis induti, in medio choro stantes, Grecos uersus respondeant, omnesque alii Sanctus dicant, quod ter repetunt. Hoc ter repetito, 60 sacerdos ueniens ante crucem antiphonam, Ecce lignum,  incipiens, crucem discooperiat, quam mox ut uiderint lacrymabili corde prostrati in terra adorent. Post sacerdos et subdiaconus se prosternentes adorent crucem, post illos omnis clerus, dehinc populus. Adoratio omnium ita fiat, ut  uniuscuiusque uenter in terra hereat; dum enim iuxta Augustinum in psalmo XLIII genuflectitur, adhuc restat quod humilietur; qui autem sic humiliatur ut totus in terra hereat, nichil in eo amplius humilitatis restat. Quo peracto crucifixus in commemoratione sanguinis et aque fluentis de latere Redemptoris,  uino et aqua lauetur,  de quo post sacram communionem chorus [f., clerus] bibat et populus. Post responsorium: Sicut ouis ad occisionem,  cantando, ad [f., locum] aliquem deferant in modum sepulcri compositum, ubi recondatur usque in diem Dominicum. Quo collocato, antiphona In pace in idipsum, et responsorium Sepulto Domino, cantetur. Post  ministri crucis casulis induti afferant ad altare cum uino non consecrato reseruatum corpus Domini, ubi a sacerdote incensetur, et ibi tantum Oremus: Preceptis salutaribus, usque Sed libera nos a malo, a sacerdote dicatur. Pax Domini 61 taceatur, pacis enim osculo traditur Christus. Postea  a maiore ad minorem omnes communicentur. Post tabulis percussis uesperas sigillatim dicant, et sic  ad refectionem panis et aque pergant. Ad completorium redeant, quod sigillatim dicant.

In Sabbato sancto omnis ecclesia cum altaribus  paretur. Omnes hore dici ut in Parasceue cum silentio celebrentur. In his tribus diebus Gloria Patri non cantatur, quia triduana in his sepultura Domini celebratur; per mortem enim designatur humiliatio, per gloriam exaltatio. Quia uero in Dominica, que per noctem tertia dies sepulture Domini computatur, propter gloriam resurrectionis non potest sepultura Domini celebrari, tertia celebratio constituitur a sanctis Patribus in die Cene Domini, in qua se pro omnibus suis passurum apostolis innotuit, quia carnem suam ad uescendum in crastino passuram, sanguinem quoque effundendum simul eis tradidit.  Nona hora diei  percussis tabulis ad ecclesiam concurrat populus. Et sic clerus cum processione ad ignem benedicendum  pergat: et eo benedicto atque incensato, cereus unus accendatur, qui ab episcopo aut a sacerdote, cum diacono 62 in quadam hasta, in cuius summitate effigies serpentis habeatur,  cantante clero: Dominus . . . . . . , . . . . . . . . . . . . . . . . . . uita sua , id est, gaudium anime et gloria incorruptibilis corporis: albe enim uestes gloriam resurrectionis designant.  Alba licet baptizatis uti, chrismali non nisi sacerdotes [f., in] cultibus, quidem diuinis. Post lumen datur in manibus, per quod Spiritus sanctus accipitur, quo bona operari mereatur. Per albedinem uestis munditia mentis designatur. Per lumen quod manibus accipitur, bona opera figurantur.  Quod per septem dies albe uestes et  chrismales portantur, cursus huius uite, in quo semper bono opere candidi esse debemus, exprimitur: de quo Salomon ait: Omni tempore uestimenta tua sint candida, et oleum de capite tuo non deficiat . Per oleum caritas designatur. Sex enim etatibus mundus uergitur; requies animarum septima etas computatur.  Per octauam qua uestes deponuntur, regnum Dei, in quo caritas ceteraque bona opera cessabunt, designatur, et beata immortalitate uestiemur. Post  duobus aliis Sancta Maria, intercede pro nobis, tertiam litaniam incipientibus, ad chorum redeat clerus: in cuius fine Agnus Dei cantetur, et sic 63 omnes cerei illuminentur: quia per Agnum Dei illuminatus est  mundus. Post uersus Suscipe deprecationem nostram, cum Gloria Patri dicatur, et iterum Agnus Dei repetatur. Deinde Kyrie eleison sequatur:  post Gloria in excelsis, altare incensetur, et pulsantibus omnibus campanis alta uoce finiatur. Oratione preterea dicta et lectione lecta , duo cappati in pulpito Alleluia, Confitemini, celebre cantent. Quo finito, duo seniorum in albis tractum, Laudate Dominum cantent. Per hoc Sabbatum, et Alleluia, quod sequitur tractus, prima uita, que non fuit eterna, sed lapsa est in erumna, designatur. Per Alleluia enim gloria, et per tractum lamentatio figuratur; per graduale, quod Alleluia sequitur, sex etates huius mundi, in quibus bona operatione sic ad eternam uitam peruenitur; per octauum Sabbati,  in quo duo Alleluia cantantur, quibus duplex corporis et anime gloria designatur, octaua beatitudo, que absque meroris consequentia eterna manebit, exprimitur. Euangelio lecto, nec Credo, nec offerenda dicantur. Dicto Dominus uobiscum a sacerdote, respondet chorus: Et cum spiritu; dicto etiam, Oremus super oblata, et uere dignum, totum officium misse solito celebretur. Dum ergo sacerdos Pax 64 Domini dixerit, pax non accipiatur. Agnus Dei, nec communio sequitur; sed  communicato clero et populo uespere cum uno psalmo, Laudate Dominum omnes, et cum antiphona alleluiatica dicantur. Post sacerdos antiphonam uespere autem incipiat, et  Magnificat cantato, et altari incensato, officium cum oratione post communionem  finiat. Quod in Sabbato Pasche non incensum, sed thymiama secundum ordinem Romanum offertur, aromata que a mulieribus parata sunt significantur. Quod offerenda, nec Agnus Dei cantatur, silentium mulierum, que pauore perculse Dominicam resurrectionem latenter nuntiauerunt, designatur. Sanctus uero, scilicet angelorum cantus dicitur, quia Domini resurrectionem non tacuerunt, sed aperta uoce predixerunt mulieribus. Diaconus Ite Missa est dicat, chorus Deo Gratias respondeat.  Hoc peracto quoddam responsorium ad hoc pertinens cum uersu cantetur, et post incensum benedicatur.  Post prandium redeant ad completorium, quod per, Deus in adiutorium, incipiatur,  et tres psalmi: Cum inuocarem, In te, Domine, Ecce nunc, cantatis absque capitulo et uersu ut in uesperis, Nunc dimittis, cum antiphona alleluiatica cantetur, et oratione dicta finiatur.



65 ORDO PASCHAE.

 Decima hora noctis pauci clerici induti ueniant, et crucifixum cum incenso et thymiamate leuantes, antiphonamque Surrexit Dominus de sepulcro [f., cantantes], loco suo honorifice constituant. Post cunctis campanis sonantibus, ianuas ecclesie aperiant, et matutinas incipiant. Matutinale officium duo cantores induti cappis regant. Inuitatorium a quatuor clericis cappatis cantetur, quod tres psalmi cum antiphonis subsequantur.  Diaconus dalmaticatus euangelicam lectionem pronuntiet.  Alii duo in cappis alias duas lectiones legant.  Unumquodque responsorum a binis clericis indutis cantetur.  Post tertium responsorium officium sepulcri celebretur. Quo peracto, Te Deum laudamus, altari incensato, cantetur, et post unumquodque responsorium incensetur. Post matutine laudes cum quinque psalmis, et suis antiphonis, et capitulo, et Benedictus, cum trina antiphone repetitione celebrentur.  Finita oratione cantores benedicant Dominum cum gratiis. Prima, tertia, sexta, nona et completorium, cum psalmis, et graduali, et oratione dicantur.  Post capitulum 66 spargendo aquam benedictam antiphona uidi aquam dicatur.  Tertia cantata processio per claustrum, et in circuitu ecclesie fiat, et responsorium,  Maria Magdalene, aut aliqua processionalis antiphona diei cantetur, deinde Sedit angelus, ita ut ante crucifixum finiatur, ubi uersus cantetur: quo finito, ad chorum, Christus resurgens, canentes redeant, et  officium diei celeberrime compleant. uespertinale officium ita celebretur. Primum ministri Ecclesie induantur, et post  cum processione, scilicet cum cruce et incenso, cereis et textu ante crucifixum ueniant, et ibi absque Deus in adiutorium,  per Kyrie eleison, uesperas incipiant, et cantato ter Kyrie eleison, et Christe eleison, dum iterum Kyrie eleison inceperint, ad chorum redeant, et tres ibi psalmos cum antiphona alleluiatica dicant. Post duo clerici graduale canant. Qui uero chorum rexerint Alleluia diei psallant.  Dicto uersu, Magnificat, cum trina repetitione antiphone celebretur, et dicta oratione,  Benedicamus Domino ab his qui Alleluia cantarunt dicatur. Post incepta a cantore alleluiatica antiphona,  psalmum Laudate, pueri, Dominum, cantantes ad fontes pergant: ibi dicto graduali absque uersu, pueri 67 Alleluia, Laudate, pueri, canant. Per baptismum enim quem in fonte suscipimus, ad bonum opus quod per responsorium exprimitur, peruenimus: per bonum opus ad gloriam, que per Alleluia designatur. uersum responsi propter nullam significationem, sed pro uitando fastidio solum uitamus. Per Laudate, pueri, Dominum, quod in eundo ad fontes dicitur, baptismus recolitur. Per In exitu Isrel canticum Isrelitice plebis, transitus  maris Rubri, quo liberata est de potestate Pharaonis, per quod iterum baptismus figuratur. Per Pharaonem enim diabolus exprimitur, per mare Rubrum baptismus: per baptismum enim de potestate diaboli liberamur.

Hi uero sex dies paschales, in quibus responsorium cum Alleluia canimus, tempus Christianorum designant, in quibus bona opera agimus quibus ad gloriam perueniamus. Per Sabbatum et tempus quod sequitur usque ad Pentecosten, in quo absque responsorio duo Alleluia canimus, regnum Dei, in quo absque ullo tempore duplici gloria, scilicet corporis et anime, glorificabimur; et iterum per sex dies in quibus responsorium cantatur, sex etates in  quibus bona operantur; per septimum et octauum, requies animarum, et regnum 68 Dei, in quibus iam non operabimur, sed laude et gloria perfruemur. Quo finito, dicta oratione, In exitu Isrel cum alleluiatica antiphona canentes, ad crucifixum redeant. Ibi iterum Alleluia, Redemptionem misit Dominus, uel Christus resurgens, a duobus clericis cantato, oratio dicatur.  Huic antiphonam Lux perpetua concinentes, et chorum intrantes, officium cum oratione de sanctis, et Benedicamus Domino finiant. Hic ordo per totam hebdomadam usque ad Sabbatum in albis seruetur: et in matutinis cantetur Te Deum laudamus: et post Benedictus, ad crucifixum processio fiat, in qua Christus resurgens cantetur: uersus ante crucifixum, Dicant nunc Iudei,  et oratio de cruce dicatur. Inde, ut in uesperis, antiphonam Lux perpetua canentes, chorum ingrediantur, et cum oratione et Benedicamus officium compleatur. Omnes isti  dies septem in cappis cum laudibus et sequentia, excepta processione misse, uno modo festiue celebrentur. Sed in Sabbato in Albis loco gradalis alterum Alleluia cantetur; et in uesperis Deus in adiutorium, et quinque psalmi, capitulum, responsorium, Surrexit Dominus de sepulcro, et hymnus Chorus noue Ierusalem dicatur; et  ad crucifixum post uesperas, non ad 69 fontem fiat processio, in qua de resurrectione cantetur. Completorium ipsa die cum psalmis suis, et hymno, et Nunc dimittis, et  oratione Dominica et symbolo celebretur.  Dies octauus, ut  primus celebretur; sed omnes hore diei cum capitulis et uersibus ibi pertinentibus, ut per totum annum, dicentur, et in uesperis Deus in adiutorium. Officium diei gradali carebit, sed duo Alleluia habebit. In ipsa die et in omnibus Sabbatis, in uesperis quinque psalmis cantatis,  responsorium, Surrexit Dominus de sepulcro, a duobus cantetur, hymnus Chorus noue sequatur, et sic cantato Magnificat, officium cum Benedicamus Domino compleatur. In aliis Dominicis absque responsorio hymnus Ad cenam dicatur. Eodem modo hore diei omnes ab hac usque ad Pentecosten celebrentur. Completorium cum suis psalmis et hymno Iesu redemptor seculi, et antiphona alleluiatica ad Nunc dimittis,  cantetur. In omnibus Dominicis usque ad Pentecosten  unaqueque nocturna cum una antiphona alleluiatica dicatur;  sex lectiones de Apocalypsi legantur, et tres de resurrectione. Si autem in his sanctorum Patrum statutis minime resisti aliquibus uidetur, propter noctium breuitatem, ad euitandum fastidium, 70 in nocturnis nouem tantum psalmos psallere concedimus. Quia octodecim existunt, nouem una Dominica, et nouem dicantur alia.  Nonum [deesse uidetur, responsorium] ob honorem resurrectionis a duobus clericis cantetur. Quo finito, sacerdos altare incensando, Te Deum laudamus incipiat, et hoc dicto  matutine laudes cum una antiphona Angelus autem Domini, et capitulo, et hymno Aurora lucis, et Benedictus, et  antiphona Et ualde mane, et oratione finiantur. Post, ut in hebdomada pasche, processio ad crucifixum fiat. Christus resurgens, cum uersu prefato cantetur. Et in uesperis Sabbatorum, et  in Dominicis matutinis, ab ipsa die usque ad Dominicam ante Natiuitatem semper fiat processio, in qua ante Pentecosten cantetur de resurrectione, post Pentecosten de cruce. Officium diei  sine tropis, et laudibus, et gradali,  cum duobus Alleluia, et sequentia celebretur. Missa matutinalis sit resurrectionis: cui autem placuerit, Dominicalis; maior uero semper resurrectionis. Cantus processionalis sit resurrectionis, et crucis. Post octauam Pasche,  quandiu responsorium Dignus es cantatur, Apocalypsis legatur. Quo finito canonicales  epistole usque ad diem Ascensionis sequantur.  71 Per dies feriales in nocturna sex psalmos (cum trino Gloria Patri, et una antiphona psallant et tres lectiones cum responsoriis eiusdem temporis legantur. Missam Dominicalem per totam hebdomadam canant, nisi festa sanctorum occurrerint.  Unum tantum Alleluia cantetur ob iucundam animarum requiem, qua tantum fruuntur ante uniuersalem resurrectionem: in festis duo, ad memoriam, post iudicium non tantum animarum, sed eterne glorie etiam corporum. Si autem euenerint, ut in alio tempore celebrentur, minora cum tribus, maiora cum nouem lectionibus. Si autem in Dominicis huius temporis festiuitas euenerit, in crastino celebranda reseruetur. Officium generale  pro defunctis, ut prediximus, nisi in alicuius depositione aut anniuersario non celebretur. Litania maior si infra octo dies Pasche euenerit, nullum ieiunium, nulla abstinentia, nec aliqua eius mentio fiat, nisi festiua tantum processio.  Si autem alio tempore euenerit, omnes, exceptis paruulis et infirmis, ieiunent; et missa cantata, post sextam cum processione  ad ecclesiam sancti Petri sancti Audeni pergant, in qua sacerdos cum ceteris ministris sit absque casula indutus. Rogationales antiphone cantentur: 72 quo dum peruenerint, responsorium aut antiphonam de sancto dicant, et oratione a sacerdote finita, idem Kyrie eleison incipiat, et oratione Dominica ab omnibus cum silentio dicta,  preces cum Miserere mei, Deus, subsequantur: qua finita ad ecclesiam, aliquam litaniam cantantes, redeant; et,  nona dicta, comestum pergant.  Simili modo dies Rogationum celebrentur. Si autem in diebus Rogationum sanctorum, quorum officium habetur, festiuitas euenerit, post primam missa de eis cantetur.

Inuentio sancte Crucis ita celebretur. Inuitatorium et tres ultime lectiones de cruce dicantur, cum matutinis laudibus.  Sex prime lectiones cum totidem responsoriis de sanctis dicantur, quorum ipsa die festiuitas celebratur. Tertia responsoria de istis, et tria de cruce [f., a] binis clericis cantentur. Officium cum laudibus et sequentia festiue  celebretur.  Processio ad crucem in uesperis, et matutinis, et missa fiat.

Ascensio Domini ita ueneretur.  In uesperis cantor chorum regat; duo clerici cappati responsorium canant, qui cantauerint chorum regant. Hymnus sequatur, Magnificat cum trina antiphone repetitione 73 finiatur. Oratione dicta, uespere cum Benedicamus finiantur. Processio ad missam tantum fiat. In matutinis omnes campane ut in Pascha pulsentur, inuitatorium a quatuor clericis cappatis cantetur; hymnus sequatur; nouem psalmi cum totidem antiphonis, nouem lectiones cum totidem responsoriis celebrentur. Unumquodque responsorium bini clerici canant. Secundo, quinto, octauo, et ad Te Deum laudamus altare incensetur. Matutine  laudes cum hymno, et trina antiphone repetitione ad Benedictus, cum Benedicamus finiantur.  Post tertiam processio fiat. Postea omnes pro posse ecclesie ornati officium cum laudibus et sequentia celebrent. uesperas ut in uigilia agant. Huius solemnitatis octauus dies non celeberrime, ut Pasche, colitur, sed tantum . . . . . . [f. deest ut festum apostoli] celebrabitur: que non solum octo, sed decem diebus recolitur, ad instar apostolorum, qui post ascensionem Domini semper in celum mentibus intenti, aduentum prestolabantur Spiritus sancti. Siquidem omnibus his octo diebus, Te Deum laudamus, et Gloria in excelsis Deo, et duo Alleluia cantabuntur. Ab Ascensionis die usque ad Dominicam in qua  historia, Deus omnium,  cantatur,  Actus apostolorum 74 legantur, deinde libri Regum sequantur.

In uigilia Pentecostes ut in Sabbato Pasche, absque cerei benedictione, et uesperis in missa celebretur.  Octaua hora diei populus ad ecclesiam conueniat. Prima lectio Tentauit Deus maior legat. Hanc ideo sequitur cantus, quia per fidem, que [f. add. pre] ceteris [f. add. in] Abraham laudatur, sempiterna letitia acquiritur. Tractus, Cantemus Domino, a duobus clericis cantetur; post sacerdos orationem, Deus, qui in Abrahe famuli, dicat: et secundam lectionem, Audi Isrel, aliquis maior legat. Tractus Attende celum, ut primus, cantetur: quem oratio, Deus, qui nobis per prophetarum ora,  sequatur. Item legatur Apprehendent septem, tertia lectio: et post tractu, uinea facta, cantato, dicatur Deus qui nos ad celebrandam presentem. Finita oratione, quarta uero lectio Nuntiauit Moyses legatur. Tractus Sicut ceruus, et oratio postea, Omnipotens sempiterne, Deus, qui hanc solemnitatem, sequatur. Post totum officium ut in Sabbato [f. sancto] peragatur; sed et Agnus Dei, et communio cantetur, et  pax accipiatur. In uesperis cantor indutus chorum regat, responsorium a duobus clericis cappatis, scilicet Apparuerunt 75 cantetur, et iidem succentores postea habeantur. Psalmi quinque cum una antiphona cantentur, dicto capitulo et hymno Magnificat cum trina antiphone repetitione cantetur, et oratione sacerdotis, cum Benedicamus, a  succentoribus dicto finiantur.  Post uesperas et matutinas ipsa die memoriam resurrectionis peragant ad crucifixum.



DE PENTECOSTE, QUALITER CELEBRETUR.

In solemnitate Pentecostes totum officium noctis et diei ut in die Pasche, absque officio sepulcri, sine gradali et fontis processione, seruetur. Misse autem cum hymnis et responsoriis dicantur. Celebratio hebdomade fiat, ut paschalis septimane.  Dies octauus, ut primus celeberrime agatur, et idem officium noctis et diei ex toto compleatur. Hi qui ab episcopo accipiunt manus impositionem, septem diebus debent obseruare chrismatis unctionem; est enim septiformis gratie Spiritus sanctus, et eius celebritas atque mysterium iure septem  diebus colitur. Hoc tantum distat inter Pascha et Pentecosten, quod in matutinis Pasche nullus hymnus, in hoc duo cantantur. Et 76 hora tertia sonantibus cunctis campanis. Post Deus in adiutorium,  hymnus a tribus clericis cappatis altare incensantibus inchetur; ecclesia tota illuminetur, et clerici omnes pro posse ecclesie induantur, et donec hymnus cantatur,  flores diuersi coloris ad instar carismatum Spiritus sancti desursum immittantur, et sic tota hora festiue celebretur. Processio ipso die fiat ut in die Pasche. In crastino et per totam hebdomadam [f., si]  alicuius sancti festiuitas euenerit, de sancto cantetur. Sin autem, matutine dicantur cum psalmis [f. lectionibus  et] responsoriis.  Missa in tertia feria de angelis, et in ceteris diebus misse institute in libro officiali. Proxima Dominica cum nouem psalmis et antiphonis, cum nouem lectionibus et responsoriis celebretur in honore sancte Trinitatis, eadem celsitudine qua dies ascensionis; sed  Epistola legatur uidi ostium, et Erat homo ex Phariseis Euangelium. In crastino  incipiatur Regum cum suis responsoriis historia, et Paralipomenon, que legatur usque ad Kalendas Augusti: et per totam hebdomadam cantetur missa Dominicalis. A Kalendis ipsis liber Ecclesiastes usque ad decimum octauum Kalendas Septembris. Ab ipso die liber 77 Iob usque ad Kalendas: et a Kalendis Septembris usque ad medium mensem  liber Tobie et  Esdre. Ab ipsa die, usque ad Kalendas Octobris, Esther et Iudith, et ab ipsis Kalendis liber Machabeorum usque ad Kalendas Nouembris: a quibus usque ad aduentum Ezechiel, Daniel et duodecim prophetarum. Ab ipso tempore, quo celebratio sante Trinitatis, usque ad Aduentum Domini, in Dominicis et ferialibus diebus ordo ecclesiasticus seruetur ut supra inter octauum [scil. diem] Epiphanie et Septuagesimam prenotauimus, excepto quod post uesperas cantetur uigilia mortuorum, et  post matutinas tantum laudes defunctorum. Ad processionem crucis de cruce cantetur  in uesperis Sabbati, et Dominicalibus matutinis: ubi finita eiusdem oratione, memoria, sicut placuerit, celebretur resurrectionis: et processio diei a crucifixo non  diuertat; sed finita processionali antiphona, cantor antiphonam aut responsorium incipiat, quod ante crucem finiat. Inde reuertentes ad chorum, sancti, cuius ecclesia fuerit, antiphona cantetur, et sic tertia dicatur, et officium diei compleatur.

Quatuor tempora ut tempus Quadragesime celebrentur. In Sabbato autem quando 78 ordines dantur, cantor chorum regat. Ad unamquamque orationem, preter ultimam, diaconus Flectamus genua dicat, scilicet lectionem trium puerorum, qui solum Deum adorantes, coram statua Nabuchodonosor genu flectere respuerunt.  Ultimam benedictio non sequitur  propter Dominice noctis honorem, in qua ipsa die officium misse completur. Quia uero quatuor elementis, scilicet igne, ere,  terra et aqua subsistimus, dignum est ut Quatuor Temporum ieiunii maceratione omnia corporis uitia temporum uarietatis administratione in nobis pullulantia resecemus. Et tribus diebus unumquodque ieiunium colimus; quia toto corde, tota anima, tota uirtute, quibus sanctam Trinitatem, unum Deum, eo docente, diligere iubemur, nos his quatuor elementis subsistentes in beneplacito suo regere debemus. Quod quia non absque re fit quod primum prima Sabbati primi mensis, secundum secunda Sabbati quarti, tertium tertia Sabbati septimi celebratur; quartum uero non in quarta Sabbati decimi, in qua Natiuitas Domini celebratur, sed ob eius reuerentiam in precedenti colitur, ut in diuinis  sanctorum Patrum paginis reperitur, ad euitandum fastidium nostro operi inserere 79 omisimus. In his itaque temporibus, in Sabbatis post nonam,  in missa uespertinali quidem hora, que pars est Dominice resurrectionis, a beato Leone summo pontifice, ceterisque sanctis Patribus, ordinum consecratio fieri constituitur, que ieiunis a ieiunantibus conferatur.  Ante nonam uero fieri sacra auctoritate prohibetur. Et iterum unumquodque tempus tribus diebus ieiunamus, quod tribus consistit mensibus.  In die uero Dominica episcoporum ordinatio celebretur. In ipsa enim creatus et redemptus est mundus; in ipsa super apostolos descendit Spiritus sanctus. Unumquodque gradale unus clericus ante altare canat. Responsorium, Benedicite, et tractus a binis clericis cantetur, et in fine misse,  Humiliate capita, non dicatur. Quatuor Temporum in quarta feria due lectiones leguntur; quoniam hi qui ordinandi sunt, ut notitiam legis et prophetarum habeant, admoneri debent, et secundum apostolum fulgere doctrina et sermone .



DE FESTIuITATIBUS SANCTORUM.

Oportet nos festiuitates sanctorum discernere qualiter celebrentur, ne sint nobis fastidiose, si superflue agimus; aut si nimis reticemus, eorum iuuamine careamus. 80 Quibus quamuis una in regno Dei sit gloria, tamen secundum ordinis primatum, aut corporum affinitatem, sunt nobis eorum festa celebranda. In primis festa beate ac gloriose uirginis genitricis Dei Marie celeberrimo studio decet uenerari,  sed precipue illud, quo Dominus noster iehsu Christus secum eam in suum clarissimum solium transuexit. In uigilia hora nona missa festiue cum una cappa in choro celebretur. Omnis ieiunet populus. In hac igitur festiuitate  in uesperis bine et bine pulsentur campane. In uespertinis psalmis quinque antiphone cantentur. Capitulo dicto  responsorium duo cappati canant, et iidem ex utraque parte chorum regant cum cantore, donec Dominum benedicant. Hymnus dicatur; cum duobus thuribulis altare incensetur. Magnificat cum trina antiphone repetitione dicatur. In matutinorum initio omnes campane pulsentur. Quatuor clerici inuitatorium cantent, bini unumquodque responsorium.  Diaconus cappa indutus cum processione pergat  ad pronuntiandum Euangelium: secundo, et quinto, et octauo [add. responsorio], et ad Te Deum laudamus altare incensetur. In noct. et mat. hymni dicantur. Ad Benedictus antiphona ter repetatur. Post tertiam 81 ad processionem in claustro, aut ubi defuerit, in circuitu ecclesie pergant. Officium misse festiue celebretur.  Omnes clerici pro posse ecclesie induantur, et missa cum laude et sequentia festiue celebretur.  Clerus, et cui ex populo placuerit, communicetur. Diei uespere fiant ut uigilie. Omnes ergo dies usque ad octauum more Dominicali celebrentur, excepto quod  in nocturnis quatuor lectiones legantur. Te Deum laudamus cantetur. Dies octauus ut apostolica festa celebretur. Eodem modo et natiuitas eiusdem, et purificatio, et annuntiatio,  et sancti, cuius ecclesia fuerit, et  omnium sanctorum: sed et alie eius festiuitates absque uigiliis et octauis, et sancti eiusdem uigilia, si confessor fuerit, omnium sanctorum, octauis. In crastino omnium sanctorum fiat festiua celebratio omnium mortuorum, in qua  non dicatur hymnus aut inuitatorium. Bini clerici cantent unumquodque responsorium:  duo regant chorum, duo cappati gradale, quatuor cantent tractum. Matutine, et  hore diei nullomodo pretermittantur, sed has ferialiter dictas agenda mortuorum festiua sequatur. Prima dicta, tres psalmi, scilicet Ad Dominum 82 cum tribularer, Leuaui, Letatus sum, in tono dicantur, et uersu dicto, Kyrie eleison cantetur. Oratione Dominica finita cum primo tantum  cap. Requiem eternam, oratio sequatur. Eodem modo in ceteris horis, exceptis [f. uesperis] et matutinis. In tertia, Ad te leuaui, Nisi quia Dominus, Qui confidunt, uersiculus erit: A porta inferi. In sexta, In conuertendo, Nisi Dominus edificauerit, Beati omnes, u\. Non intres in iudicium. In nona, Sepe expugnauerunt, De profundis, Domine, non est, uersiculus: In memoria eterna.  In completorio, Deus misereatur, Deus in adiutorium, Domine, exaudi orationem meam, auribus, uersiculus: Requiem eternam.

 Festiuitas natiuitatis sancti Ioannis Baptiste, et passiones apostolorum Petri et Pauli, et Andree, et in monte Gargano memoria beati Michelis,  et sancti Martini depositio, uno modo celebrentur. In his solemnitatibus campane bine et bine pulsentur: quinque psalmi in uesperis cum una antiphona tantum cantentur. Responsorium duo cappati canant, qui postea chorum regant, donec Dominum benedicant. Cum uno thuribulo altare incensetur.  Inuitatorium in matutinis a tribus clericis cantetur. Responsoria bini et bini cantent. in nocturnis et laudibus 83 hymnus cantetur. Processio non fiat. Unaquaque die usque ad octauum, nisi maior festiuitas interciderit, de illis cantetur, et tota matutina dicatur.  Dies octauus ut dies Dominica celebretur.

Solemnitates ceterorum apostolorum, et euangelistarum, et exaltationis sancte crucis, et decollatio  sancti Ioannis, et  dedicatio sancti Michelis in Mari, et ad uincula sancti Petri; et conuersio sancti Pauli, et sanctorum martyrum Laurentii, Mauritii, Dionysii, Nicasii, sanctorumque confessorum; ordinatio Gregorii, Augustini, Hieronymi, Nicolai, Gildaldi; translatio sancti Benedicti, equali ordine celebrentur. In horum festiuitatibus  in uesperis et matutinis chorus non regatur. Responsorium a duobus clericis cappatis cantetur. Ad Te Deum laudamus, et ad Benedictus, altare incensetur. Inuitatorium duo cappati canant: unumquodque tertium responsorium a binis cantetur:  officium cum laudibus et sequentia celebretur: et quotidie usque ad octauum eorum tantum memoria recitetur. In octauo die, nisi alicuius sancti festiuitas euenerit, de  ipsis cantetur, et matutina dicatur. He sanctorum festiuitates, que more Dominicali 84 celebrantur, excepto quod  matutina non dicatur: Siluestri, Sebastiani, uincentii, Agnetis, Cecilie, Agathe, cathedra sancti Petri, Geruasii; translatio sancti Martini, Wandregisili, Germani; inuentio sancti Stephani, Remigii, Georgii, Leodegarii,  Romani, Audeni, Brictii, Lucie uirginis, et alie que placuerint, et omnium sanctorum pontificum qui huic Ecclesie prefuerunt.



DE DIE DOMINICO.

Dies Dominicus ita celebretur. In sabbato psalmis diei cum antiphonis suis cantatis, et dicto capitulo  responsorium a duobus clericis absque  cappis cantetur, quod hymnus sequatur. Et ad Magnificat, altare incensetur. In matutinis inuitatorium a duobus absque cappis cantetur, quod hymnus sequatur. Nouem lectiones et nouem responsoria dicantur; Te Deum laudamus, excepto aduentu et quadragesima, dicatur. Hymnus in nocturnis et laudibus dicatur.  In matutinis, exceptis prefatis temporibus, una tantum antiphona cantetur; post primam processio fiat, ut predictum est. Officium duobus cantoribus celebretur. Ministri ita  induantur. Diaconus dalmatica, 85 subdiaconus tunica, duo in albis, qui candelabra, et unus, qui thuribulum deferat. Gradale duo in albis canant, et duo cum cappis Alleluia.

Quia uero de diuinis mysteriis tractauimus, oportet discernere quibus sacris indumentis ministraturi induantur. Amictus igitur primum est indumentum quod ideo collo circumdamus, quatenus uox, que per collum egreditur, ab omni praua locutione muniatur: ut iuxta Prophetam cor nostrum custodiamus, ne in lingua nostra delinquamus. Secundum, camisia linea, que alba, uel poderis, uel talaris nuncupatur . . . . . . nodum corporis arcta totum corpus absque . . . . . . quem nimio labore perducitur, mentis et corporis munditia designatur, que multo ieiunii,  et uigiliarum, et orationum, bonorumque operum exercitio acquiritur. Per stricturam . . . . . . cor, cunctaque membra corporis . . . . . . talarem uero longitudinem . . . . . . consummationem, per rugarum deuitationem, quibus . . . . . . complexiones . . . . . . puritas fidei catholice, per . . . . . . Per stolam, que dicitur orarium, iugum Domini suaue, et onus eius leue, per quod designatur . . . . . . stole puritas . . . . . . Per longitudinem usque ad pedes uirtus 86 humilitatis. Per balteum quo lumbi restringuntur, castitas designatur . . . . . . Deinde sequitur tunica, de qua dixit Dominus ad Aaron: Facies tibi tunicam hyacinthinam . Hec uero sub dalmatica induitur, et . . . . . . nominatur. Hyacinthus uero rarus est, nec densitate obtensus, nec rutilat equaliter: sereno enim celo  fit perspicuus, et pallidus est, uarius, et quasi etherei coloris. Per ethereum et uarium colorem designat uitam sacerdotalem, que supernis solum incessanter intenta desideriis, conuersationem iuxta Apostolum debet semper habere in celis . Per coloris mutationem fraternam compassionem, ut Apostolus ait, Gaudere cum gaudentibus . Quod propria est pontifici, significat rationem sublimium non patere nisi perfectis. Per hoc quod est uestis interior, et non cingitur, uirtutes anime soli Deo cognitas sine intermissione semper habendas. Per dalmaticam uero, que candid . . . . . . [f., candida est, et] lineis coccineis ante et retro a summo usque deorsum decoratur . . . . . . munditia cum utriusque  Testamenti predicatione, et Dei proximique dilectione, designatur, quibus fulgere debent sacerdotes atque diaconi. Per duodecim fimbrias, quas utreque linee 87 in se continent, duodecim rami uirtutum, qui ex caritatis radice . . . . . . : quos etiam Apostolus enumerat, dicens: Charitas patiens, benigna est , et reliqua. Tertia uero linea, que . . . . .


Reliqua desiderantur in codice Salicosano , unde hec excerpta sunt.





OBSERuATIONES AD LIBRUM DE OFFICIIS ECCLESIASTICIS.

 88  Domino uere sancto, et meritis honorando, Maurilio. Operis era statim ex inscriptione deprehenditur. Cum enim Ioannes noster Abrincenses infulas ante annum Christi 1061 non inierit, ut superius obseruauimus, Maurilius autem in pontificatu annum 1067 haud excesserit, extra dubium est librum qui superstisti dicatus est, intra illius septennii tempus scriptum fuisse. De Maurilio note sanctitatis antistite  preter ea que exstant apud uulgatos auctores, Guillelmum Pictauinum in gestis Guillelmi ducis, Willelmum Gemeticensem l. uII Hist. Norman., c. 24 et 38; Ordericum uitalem eccles. Hist. l. Iu et u, Willelmum Malmesburiensem De gestis regum Angl. lib. III, et alios, consulenda sunt gesta archiepiscoporum  Rotomagensium ex ms. codice eburneo ecclesie metropolitane; quibus, quod hac parte prolixiora sint, omissis, duo notatu digna huic loco inseruisse non pigeat. 1. In antiquo libro pontificali eiusdem ecclesie formulam exstare professionis fidei de ueritate carnis et sanguinis Christi in Eucaristia contra Berengarium eiusque successores in concilio prouinciali, presidente huic sancte sedi  uenerabilis memorie Maurilio, latam, quam integram hic describere superuacaneum duximus, quod religiosissimi D. archiepiscopi beneficio, una cum doctissimis eius scriptis in lucem iam prodierit. 89 2. Locum illum, qui Maurilii primum, deinde Guillelmi cardinalis de Stoteuilla, sepulcro quondam illustris, nunc mutata rerum facie uacuus  in naui basilice uisitur, clero Rotomagensi semper uenerationi fuisse, hacque de causa solere statis diebus thurificari. Eius autem rei ratio non modo ex antistitis sanctitate petenda est, cuius ille tantam posteris opinionem reliquit, ut locus in uulgo S. Maurilii tumba diceretur: uerum etiam ex antiqua traditione, qua sibi persuasum habuere maiores nostri altare maximum antiquitus ibidem fuisse constitutum, ut aperte indicant littere canonicorum Rotomagensium ad eumdem cardinalem, quarum exemplar in ecclesie scriniis asseruatur. IOANNES PREuOST.

 Sancte Rotomagensis ecclesie. Familiaris religiose antiquitati loquendi modus, cuius tot exempla passim occurrunt in sacrarum edium monumentis,  maxime uero domesticis, ut cecutire uideantur in meridie qui id improbent aut nesciant. Ne longius euagemur, huius ueritatis testes omni exceptione  maiores proferri possunt, Carolus Caluus Francorum rex in diplomate pro rebus eiusdem ecclesie: Riculfus uenerabilis Rotomagensis archiepiscopus detulit serenitati nostre preceptum aui nostri diue memorie domni imperatoris Karoli, in quo continebatur, quod ad petitionem sancte recordationis domni archiepiscopi Remigii predecessoris sui quasdam uillas uiris sancte sue metropolis ecclesie Rotomagensis canonicis in aula S. Marie Domino deseruientibus, etc., delegasset. Ricardus Normannie dux in charta pro monasterio Fiscannensi: Accitis totius nostre diecesis episcopis, Roberto scilicet sancte Rotomagensis ecclesie archiepiscopo, necnon et Radulfo sancte Baiocensis ecclesie presule, etc. Robertus Normannie dux cognomento magnificus, et Robertus  Rotomagensis archiepiscopus in charta de rebus eiusdem ecclesie: Placuit nobis res sancte ecclesie Rotomagensis, que capitalis et metropolis est regni nostri, etc., confirmare. Philippus I Francorum rex in diplomate archiui archiepiscopalis dato anno Christi 1091: Concedo abbatiam S. Mellonis de Pontisara domno Willelmo Rotomagensi archiepiscopo, et omnibus successoribus suis, et dono in fearum, ut eam de me et successoribus meis perpetuo teneant ad honorem et exaltationem 90 sancte Rotomagensis ecclesie. Ludouicus XII rex in litteris concessionis duorum modiorum salis in gratiam canonicorum Rotomagensium datis Blasiis anno Christi 1506: His denique temporibus huic sancte ecclesie Rotomagensi preest, uolente Deo creatore, Georgius de  Ambasia noster consanguineus carissimus, sancte sedis apostolice et Romane ecclesie cardinalis, legatusque de latere nobis probatissimus, nostrique imperii patricius et consiliarius fidelissimus. PR.

 Ioannes Abrincacensis. Sic Baiocacensis, et Parisiacensis, pro Baiocensi et Parisiensi passim eius eui scriptoribus. Rectius forte Abrincatensis, ut apud Ordericum ecclesiast. hist. lib. III, Iu, uIII et XII. Porro de Ioanne, preter testimonia superius ad libri limen allata uide eumdem Ordericum lib. Iu et u, et Mattheum West monasteriensem ad annum Christi 1073 et 1079, quibus adderem anonymum S. Audeni monachum, nisi Ioanni parum equus uideretur. PR.

 Postquam de metropolitana sede stillare uidebimus. Concilium Rotomagense celebratum sub  Waltero de Constantiis archiepiscopo A. C. iuxta ueterem Gallie calculum 1189, 3 idus Februarii can. 1: Antiquorum Patrum nostrorum uestigiis  adherentes in primis decernimus, ut omnes suffraganee ecclesie nostre in legendo et psallendo usum huius sacrosancte ecclesie metropolitane imitentur. PR.

 Item concilium oletanum XI, can. 3.

Iuxta Carthaginense concilium. Quartum scilicet, can. 44 et 45, quorum alter ad tonsuram, alter ad habitum pertinet. Prioris mentem ne quis suo arbitrio interpretaretur, placuit concilio Iu Toletano tonsure formam disertis uerbis ita prescribere can. 41: Omnes clerici, uel lectores sicut leuite et sacerdotes, detonso superius toto capite, inferius solam circuli coronam relinquant: non sicut hucusque in Gallicie partibus facere lectores uidentur, qui prolixis, ut laici, comis, in solo capitis apice modicum circulum tondent. Ritus enim  iste in Hispania hucusque hereticorum fuit. Unde oportet ut pro amputando ecclesie scandalo, hoc signum dedecoris auferatur, et una sit tonsura, uel habitus, sicut totius Hispanie est usus. Qui autem hoc non custodierit, fidei catholice reus erit. Astipulatur huic instituto omnium fere locorum et temporum consensus, 91 ut mirum non sit, si tam seuere in eius contemptores ecclesiastice leges animaduerterint. Testantur id antiqua prouincie nostre decreta, atque in primis concilium Rotomagense sub Waltero can. 5: Sacerdotes et clerici coronas habeant patulas et decentem crinium circumferentiam. Istius constitutionis transgressores ab ecclesiasticis beneficiis suspendantur. Qui uero beneficia non habuerint, et ita comam nutrierint, priuilegio careant clericali.  Precepta noua Petri de Colle-medio archiepiscopi, qui sedere cepit anno Christi 1237: Cum in tonsura et maxime habitu differre debeant a laicis sacerdotes, in quibus plures inuenimus istis temporibus delinquentes, precipimus quod omnes coronam magnam habeant, et tonsuram altam et bene rotundam. Et qui in his de cetero inuenietur culpabilis, grauius punietur. Concilium apud Pontem-Audomari habitum anno Christi 1267. [sedente archiepiscopo Odone Rigaltio], clericos, etiam uxoratos, ad deferendum tonsuram et habitum clerico congruentem trinis monitionibus adigi precipit, et addit: Denique si post premissas monitiones aliqui clerici in apostasia tonsure et habitus permanserint et contingat quod pro suis excessibus a secularibus iudicibus capiantur, in criminibus  comprehensi; non precipiemus eos per censuras ecclesiasticas liberari. Eadem fere sanxit concilium aliud ibidem anno Christi 1279  celebratum. Tepescente demum disciplina, canonici Rotomagenses in capitulo generali anno Christi 1311 hec de tonsura et habitu statuerunt: Ut quanto ecclesia nostra ceteras nobilitate precellit, sic eius ecclesiastici seruitores maiori honestate a ceteris distinguantur: statuimus ut uniuersi canonici, capellani, et clerici chori nostri tonsuram amodo deferant congruentem, in quantitate fere similem tonsure puerorum de altari, a quibus circa hoc antique consuetudinis seruatur honestas. Nec quisquam predictorum amodo consutitios deferat sotulares.  Item statuimus, quod quicunque ad missam, euangelium et epistolam, in tabula scriptus fuerit, tonsuram ac barbam se radi faciat: alioquin in officio suo nequeat ad altare, donec rasus fuerit, ministrare: decernentes ut hoc statutum, et omnia alia edita in hoc capitulo generali, inter illa statuta numerentur, que quilibet canonicus in sua receptione iurat seruare. Plura de tonsura Isidorus De ecclesiast. offic. 92 lib. II, cap. 4; Albinus Flaccus Alcuiuus, lib. De diu. offic.; Amalarius item De ecclesiast. offic., lib. II, cap. 5; Rabanus Maurus De institut. clericorum lib. I, cap. 3; Rupertus abbas Tuitiensis De diu. offic., lib. III, cap. 25; concilium Agathense can. 20; Stephanus II papa in responsis in Carisiaco uilla ad annum Christi 754, can. 18; concilium Aquisgranense  A. C. 816, lib. I, qui est de institutione canonicorum, cap. 1; Coyacense anno Christi 1050; West-monasteriense anno Christi 1175; Eboracense anno Christi 1195; Oxoniense anno Christi 1222; Londinense anno Christi 1237; Rauenn. I, anno Christi 1286, rubr. 3; Rauenn. III, anno Christi 1314, rubr. 10; Rauenn, Iu, anno Christi 1317, rubr. 4; ac demum Patrum etate Rotomagense anno Christi 1581, tit. De episc. et capit., § 7, et tit. De curat, et aliorum offic., § 9, et Remense anno Christi 1385 tit. De clericis in gen., § 18. PR.

 uariis nec rubeis utantur indumentis. Plurimis conciliorum decretis idem fuit prohibitum. Unde autem heteromallon rubeum in cappis hiemalibus canonicorum sumpserit exordium non liquet, huic  enim instituto repugnat.

 Quod caput nostrum ex apostolica doctrina in superiori parte radimus. Primis temporibus radere caput minus usitatum fuisse uidetur quam tondere, nam S. Hieronymus in caput XLIu Ezechielis ait: Perspicue demonstratur ne rasis capitibus sicut sacerdotes cultoresque Isidis et Serapis nos esse debere; huiusque usus moralem rationem affert S. Gregorius lib. II Pastoralis, cap. 7, et lib. I Regist., ep. 24. Ex apostolica autem doctrina dicitur descendere, siue quia tonsuram gestamus exemplo S. Petri, ut habet ordo Romanus; isque ita in memoriam Dominice passionis attonsus est, ut legitur apud Bedam lib. u Hist., c. 22, siue quia eam Petrus instituit, ut tradunt Gregorius Turonensis lib. I De mirac.,  cap. 28, concilium Triburiense can. 20, et Gemma anime lib. I, c. 195.

 Per coronam capillorum, quam in inferiori parte portamus. Hinc planum est clericos circulum crinium in modum corone olim deferre solitos, sicut hodie gestant Franciscani. Idem quoque precipitur in synodo Ebroicensi a. 1576, cap. 3, de uita et honestate curatorum et aliorum ecclesiasticorum, art. 3, et in Rituali seu Manuali Rotomagensi 93 1651 edito, part. I, pag. 383, in hunc modum: Clerici professionis sue memores Dominice corone signum in capite religiose deferant ac nunquam dimittant. Qui secus fecerint, tanquam ecclesiastice desertores militie, sacrorumque canonum contemptores districte,  correctioni subiaceant, et ab ecclesiasticis conuentibus cum dedecore eiiciantur; item ut capillorum pars inferior in corone speciem precidatur, ita ut oculi et aures pateant. Ibidem pag. 409.

 Barbam radimus. De rasura barbe uide Ordinem Romanum, et Rituale Rotomagense ibidem.

 Quater nocte et die. Alludit haud dubie ad id quod legimus lib. II Esdre, c. 9, Legerunt in uolumine legis Domini Dei sui quater in die, et quater confitebantur; sed quod psalleretur quater in nocte, neque exstat in Hebraica ueritate, neque in editione LXX Interpretum, neque in Latina uulgata. Quapropter hanc additionem uidetur Ioannes noster mutuatus ab Amalario lib. Iu De ecclesiast. officiis c. 3, eamque Amalarius desumpsisse ex Beda in Esdram,  quem ibi laudat.

 Quinque psalmos canimus, sed trina sancte Trinitatis glorificatione connectimus. Per quinque psalmos cum trina glorificatione intellige psalmum: Deus in nomine, et quatuor octonaria seu diuisiones psalmi: Beati immaculati, quas diuisiones etiamnum sub duplici glorificatione canimus, cui consonat Gemma anime lib. II, c. 60 et 61. Quod etiam uidetur in Psalterio Rotomagensi anno 1507, in alio item psalterio Parisiis anno 1540 apud Franciscum Regnault, in diurnali Lexouiensi anno 1542, in Breuiario Parisiensi anno 1557, et in Breuiario Abrincensi an. 1592 editis. Fortasse tum temporis in ecclesia Rotomagensi feriales psalmi non recitabantur ad horam primam, ut uidetur in Breuiariis Parisiensi et  Abrincensi supradictis: alioqui non quinque, sed sex essent numerandi.

 Quibus fidem catholicam a B. Athanasio expositam adiicimus. Symbolum S. Athanasii in Ecclesia Rotomagensi per totum annum, nullo excepto die, olim decantabatur, ut uidetur in ordinario ms. ad usum Rotomagensis ecclesie, ex bibliotheca clarissimi et eruditissimi uiri D. Emerici Bigot; cui etiam consonat Gemma anime lib. II, c. 59, his uerbis: Fidem, Quicunque uult, quotidie ad primam iterat , 94 quam Athanasius Alexandrinus episcopus rogatu Theodosii imperatoris edidit. Item in Breuiario Rotomagensi anno 1491 edito per totum annum etiam in feriis dicitur. Habetur quoque in Psalterio Rotomagensi an. 1507 et 1586, in Diurnali  Lexouiensi anno 1542, in breuiario Rotomagensi sub cardinali Carolo Borbonio Rotomagensi archiepiscopo anno 1578 editis, et ut Diurnali Carthusianorum legitur quotidie ad Primam; item in Breuiariis Parisiensi et Abrincensi prefatis, quod symbolum D. Franciscus de Harlay I in Breuiario Rotomagensi ad Dominicas de tempore redegit.

 Tertiam uero. Aliam preterea rationem de Tertie, Sexte Noneque officiis offert Isidorus De ecclesiast. offic. lib. I, cap. 19. Horam, inquit, tertiam, sextam, et nonam Daniel et tres pueri supplicationibus deuouerunt, scilicet ut ab ortu diei in tempus precationis tres hore porrecte Trinitatis nobis reuerentiam declararent. PR.

  Bis tres psalmos. Idem hic accipe quod supra, id est, psalmi huius per octo uersus sex diuisiones.

 Oratione Dominica, et precibus, et psalmo, MISERERE MEI DEUS, genuflectendo. Hec habentur in Breuiario Rotomagensi edito anno 1491, in Psalteriis Rotomag. A. 1507 et 1586, in Breuiario Rotomagensi anno 1578, in Diurnali Lexouiensi anno 1542, in Breuiariis Parisiensi, Abrincensi, Fontebraldensis ordinis an. 1586, et in Diurnali Carthusianorum. Hec tamen in ecclesia Rotomagensi non seruantur, exceptis feriis Aduentus, Quadragesime, quatuor Temporum et ieiunii, in quibus non dicitur psalmus Miserere, nisi in uesperis.

  Nocturnalia succedunt, in quibus uespere. Apud antiquos uesperas ad noctem pertinuisse, et eius initio recitari solitas constat, imprimis ex S. Hieronymo ad Letam: Assuescat, inquit, accensa lucerna reddere sacrificium uespertinum. Isidorus lib. uII Origin., c. De officiis: uespertinum officium est in noctis initio. Concilium Emeritense can. 2: uespertino tempore post lumen oblatum dicitur uespertinum; et innumeris aliis scriptoribus tum Grecis tum Latinis, apud eminentissimum cardinalem Bona De diuina psalmodia c. 10, sect. 5. Unde officium uespertinum a concilio Toletano I, can. 9, dictum est lucernarium, a 95 sancto Basilio cap. 29 lib. De Spiritu sancto, lucernaria gratiarum actio; a Cassiano lib. III De institut. renuntiant. c. 3, lucernalis hora. Et licet ante noctem uesperas agi uoluerit  sanctus Benedictus c. 41 Regule, idque iam suo tempore in usu positum fuisse testetur Amalarius De ordine antiphon. cap. 6, ut ante solis occubitum celebraretur uespertinale officium, illud tamen ad noctis initium quando ad dormitionem accedimus retulit Hugo uictorinus lib. II De offic. ecclesiast., c. 5, etiam Ioanne nostro posterior.

 Hymnus sancte Marie. Per hymnum sancte Marie intellige canticum Magnificat: Ita enim apud Amalarium lib. 4, c. 7, de uespertinali synaxi pro eodem cantico usurpatur.

 Incensum super altare offertur. Sic quoque ibidem Amalarius: Intendat summus sacerdos qui uicem tenet Aaron in ecclesia, quia debeat incensum  offerre Domino super altare; post hoc sequitur hymnus sancte Marie. Et Guillelmus Durandus Ration. diu. offic. l. u, c. 9, de uesperis. Item Rituale Rotomagense anno 1651, p. I, pag. 392. Altare iuxta consuetudinem ecclesie cathedralis turificatur extra missam a celebrante cappa induto, genuflexo, triplici ductu cum osculatione in omni quidem officio, excepto simplici et feriali ad Benedictus et Magnificat;  in triplici uero, etiam ad hymnum: Te Deum, ab eodem celebrante, et ante primam lectionem homilie a diacono, et in nocte natiuitatis Domini ante octauam etiam et nonam lectionem ab eis qui lecturi sunt, similiter cappa indutis et genuflexis; qui ritus in ecclesia  cathedrali et quampluribus ciuitatis Rotomagensis parochialibus ecclesiis obseruatur.

 Cum oratione Dominica et precibus, exceptis festis. Ita apud Carthusianos, antiqua Breuiaria et Psalteria Rotomagensis ecclesie, necnon Lexouiensis, Parisiensis, et Abrincensis. Nunc autem, ut supra monuimus, non dicuntur preces nisi in feriis Aduentus, Quadragesime et diebus ieiunii.

 Quia uero post uesperas. Ex hoc loco apparet Ioannis seculo Completorium separatim a uespertino officio persolui consueuisse. Quem sincere antiquitatis usum 96 optandum esset in collegiis canonicorum et per urbanos saltem titulos restitui. PR.

 Hymnum iusti Simeonis. Scilicet canticum Nunc dimittis, hymnus enim pro cantico a sacrorum  rituum interpretibus aliquando usurpatur, ut supra declarauimus, quod etiam de hymno Zacarie intelligas.

 Oratione Dominica, et Symbolo et confessione nos munientes. Exceptis triplicibus, duplicibus, et intra octauas.

 Quam lectio precedit de exemplis sanctorum Patrum. Idem habetur in Ordinario Rotomagensi ms. per totam quadragesimam. Ita quoque sanctus Benedictus in Regula cap. 42, quod a monachis sancti Benedicti religiose obseruatur; legitur enim siue de gestis ipsorum, siue de operibus.

 Media nocte ad confitendum Domino surgere debemus. Sic S. Hieronymus in epitaphio sancte Paule: Mane, hora tertia, sexta, nona: uespere,  noctis medio, per ordinem psalterium cantabant. Et sanctus Athanasius lib. De uirginitate: Media nocte surgito, et laudato Dominum Deum tuum. Item sanctus Augustinus serm. 55 de tempore: Rogo uos, ad uigilias maturius surgite. S. Isidorus De ecclesiasticis officiis lib. I, c. 22 de uigiliis, Radulfus decanus Tungrensis De canonum obseruantia proposit. 14, aliique diuinorum officiorum expositores.

 Adiutorem inuocamus; postque hymno dicto. Significare uidetur statim post uersum: Deus in adiutorium, dici hymnum, et omitti solitum inuitatorium in officio feriali, cuius usus, si ita tulit, ratio me fugit; scribit enim Durandus Ration. l. u, c. 3, et l. uI, c. 72, non omitti Inuitatorium, nisi in officio  Epiphanie, tridui ante Pascha, et officio defunctorum quando funus non est presens, secutus antiquos de sacris officiis tractatores ordinem Romanum, Alcuinum De Cena Domini, Amalarium l. Iu, c. 21, Honorium l. III, Gem. anime, c. 88.

 Duodecim psalmos canimus. Quod obseruat Ecclesia Rotomagensis in feriis extra tempus paschale. In Dominicis uero diebus duodecim psalmi canuntur in primo nocturno, quorum cuilibet uersus: Gloria Patri subiungitur, licet apud Ioannem nostrum quatuor psalmi una 97 glorificatione copulentur; cui consonat Guill. Durandus Ration. diuin. offic. lib. u, c. 3.

 Per officium Matutinale. Intellige laudes, eo enim nomine ab officiorum diuinorum expositoribus  sepe nuncupatur. Matutini officium appellant quod uocamus Laudes, ait Radulfus Tungrensis proposit. 14. Huius tamen uocis apud auctorem nostrum ambigua est significatio, nam in ordine diei Pasche per officium matutinale nocturnum intelligit. Matutinale, inquit, officium duo cantores cappis induti regant. Inuitatorium a quatuor, etc. Post matutine Laudes, ubi Laudes ab officio matutinali distinguit; initio autem operis matutinale officium sumit pro Laudibus, illud enim perspicue seiungit a nocturno, et ceteris aliis omnibus horis quas ibi sigillatim recenset: quam acceptionem, que omnium maxime propria est iudicio eminentissimi cardinalis Bona c. 5 Diuin. psalmod., sect. I, et ad antiquorum mentem accommodata, hoc loco retinet.

  Cum oratione Dominica et precibus. Ita et in Ecclesia Rotomagensi ante sexaginta annos id obseruabatur, ut patet ex Breuiariis an. 1491, 1578, et Psalteriis Rotomag. an. 1507 et 1586; item in Parisiensi, Lexouiensi et Abrincensi Ecclesiis olim recitabantur, ut constat ex Diurnali Lexouiensi an. 1542, et antiquis Breuiariis Parisiensi et Abrincensi.

 Signo pulsante. Concilium Aquisgranense c. 31: Mox enim ut auditum fuerit signum, festinato omnes ad ecclesiam conueniant, quam non pompatice aut inhoneste, uel incomposite, sed cum reuerentia et Dei timore ingrediantur. uide epilogum eiusdem concilii c. 45. PR.

 Ubi religiose consistentes, non hac aut illac  se mouentes nec aliqui confabulantes. Hic attendant clerici quanta modestia in ecclesia Dei consistere debeant, sic enim statuit concilium Aquisgranense anno 816, c. 131: Omnes igitur ab otiosis sermocinationibus auditum pariter castigent et linguam: in ecclesia cum timore et ueneratione stantes, aut orent, aut cantent, aut audiant. Et Grodogangus Metensis episcopus in Regula canonicorum, c. 26: Mox audito signo omnes canonici festinent ad ecclesiam; et non pompatice, aut inhoneste, uel incomposite, sed cum Dei timore ingrediantur eam: nec cum baculis aut fustibus in choro, exceptis debilibus, 98 sed religiose illis standum et psallendum est. Postea ipse conqueritur quod clerici negotiis secularibus se implicantes  ad diuinum officium peragendum uiderentur inepti. Mox, inquit, ut ecclesiam ad diuinum officium peragendum intrauerint, ita fatigati uidentur, ut nec orationi uacare, nec ad psallendum stare ualeant; sed potius sedentes, non diuinis, sed uanis solent instare loquelis. Et statuta antiqua capituli cathedralis ecclesie Parisiensis: Ibi simplices et erecti stent, caueant a confabulatione, cachinno et risu, psallant grauiter et modeste coram Deo, memores eorum facta aliis minoribus ministris exemplum fore. Plura de psalmodia et cultu Dei statuit concilium Basileense sess. 21, § 3, 4 et 6. De confabulatione autem et diuagatione in ecclesia uide concilium Rotomagense anno 1522 habitum, sedente Georgio II de Ambasia, tit. 1, cui consonat Rituale Rotomagense an. 1651 p. I,  pag. 387: Intra chorum nulla fiant colloquia, non sint qui risu, alioue incomposito, seu minus modesto actu, rem diuinam turbent: non qui cum ceterorum scandalo dormiant, uel litteras, aut alias scripturas legant: non qui priuatim officium uel alias orationes recitent, etc.

 Et ad Gloria Patri, ad altare se inclinando uertentes. Idem precipit Rituale Rotomagense an. 1651, p. I, pag. 388. Ita tamen ut surgant ad u\. Gloria patri et Sicut erat, in principio horarum, et in fine inuitatorii, psalmorum et canticorum, et ad eumdem uersum Gloria Patri in fine responsoriorum. Quod ex parte seruatur in ecclesia cathedrali, stant enim omnes, uel surgunt quotiescunque cantatur:  Gloria Patri, soli uero de minima sede uertunt se ad altare: at in plurimis urbis et diecesis parochialibus ecclesiis uertunt se et inclinant omnes.

 Chorum non exeant, maiores absque decani, minores absque licentia cantoris. Idem Rituale Rotomagense: Quandiu celebratur officium, nullus e choro discedere presumat, nisi officii causa, uel urgente graui necessitate. Nunc in cathedrali ecclesia quilibet canonicus iniussu decani uel cantoris pro suo placito egredi potest post primi psalmi recitationem; ueram  omnes fere alias distributiones amittit, nisi regrediatur in chorum antequam officium absoluatur.

99  Ante et retro inclinet. Sic etiam Rituale Rotomagense an. 1651, Profunde inclinant uersus  altare, et faciunt reuerentiam ante et retro. Item in ueteri ordine ad recipiendum canonicum cathedralis ecclesie Parisiensis: Factis uersus orientem, deinde uersus occidentem debitis inclinationibus. In ecclesia autem cathedrali Rotomagensi fit reuerentia uersus altare et chorum alterius partis. Id sic intelligendum puto. Ante altare et retro, scilicet ante crucifixum in naui constitutum, uel ante decanum qui prope ianuam consistebat, ut solet in festis triplicibus. Eo enim modo a monachis Grandimontensibus obseruatur hec inclinatio, que etiam in antiquioribus consuetudinibus Cluniacensis monasterii sepissime legitur. Spicil. t. Iu.

 Exceptis diebus Natiuitatis Domini et Pentecostes. Quibus temporibus antiphona de tempore  paschali sumebatur, sicut habetur in breuiariis Rotomag. an. 1491 et 1578, et psalteriis an. 1507 et 1586, in quibus legitur: Nota quod per totum annum dicitur ad Quicunque aliqua antiphona de suprascriptis excepto tempore paschali; et in Diurnali Lexouiensi an. 1542: In tempore paschali post psalmos et Quicunque antiphona, Alleluia: Non enim hic agitur de symbolo Quicunque, quod ex ordinario Rotomagensi MS. et istis Breuiariis et Psalteriis per totum annum etiam in feriis habetur.

 Subsequente capitulo: Domine miserere, in ferialibus diebus. Nunc autem in feriis per annum dicitur capitulum: Pacem et ueritatem.

 Confessione facta cum precibus. Preces non  dicuntur, nec fit confessio in festis triplicibus, duplicibus, nec infra octauas.

 Prima finita in capitulum fratres conueniant. Regula canonica S. Grodogangi episcopi Metensis de hora prima. Hoc expleto conueniunt ad capitulum quotidie, et ex ista institutione, quam propter illorum utilitatem Deo auxiliante fecimus, in unoquoque die aliquod capitulum relegant, preter diem Dominicum, et quartam, et sextam feriam et solemnitates sanctorum, in quibus relegant tractatus, et alias homilias, uel quod edificet audientes, etc. Et episcopus, uel archidiaconus, uel qui in loco illorum preesse uidetur, ibidem quod iubere habet, iubeat, et quod corrigere, corrigat, et quod 100 faciendum sit, ordinare studeat. Post lectionem recitantur etas mensis et lune,  et sanctorum, quorum festa crastinus excipiet dies, etc. Concilium Aquisgranense A. C. 816, l. I, cap. 123 De institutione canonicorum: Ut quotidie ad collationem ueniant, ubi et hanc institutionem et aliarum Scripturarum sanctarum lectiones perlegant, et pro admissis ueniam postulent, et sententiam pro qualitate admissi suscipiant; ubi etiam de communi profectu et utilitate Ecclesie pertractent. Consuetudines Ecclesie Rotomagensis scripte tempore Ricardi de Constantiis decani ante annos 400 ex ueteri codice eiusdem Ecclesie: In capitulo finita lectione prout decet, debet legi tabula, que debet ordinari et conscribi secundum exigentiam temporis, et prout conuenit singulis dignitatibus et ordinibus  canonicorum et seruientium in choro, que postea non debet immutari. Postea solet fieri compotum, et tunc et ibi solent recipi excusationes canonice, uel reprobari; ibi etiam faciende sunt gratie uel a decano, uel ab hebdomadario, si que sint faciende. Post hec solent recitari marantie et offense diei et horarum precedentium, et ibi puniri. Item qualibet die ueneris debent conuenire omnes canonici in capitulo hora capituli, et ibi finitis premissis debent tractari negotia Ecclesie: nec se debent absentare canonici, neque tractatum impedire, nisi finitis negotiis, uel licentia accepta a decano, uel hebdomadario, si decanum abesse contigerit. Et ibi debent obseruari honor, honestas, commodum Ecclesie, sine simulatione et personarum acceptione, et absque fidelitatis  et conscientiarum lesione. Et qui non uenerit, uel sine licentia recesserit, panem unius diei amittat. PR.

Item statuta antiqua Ecclesie Parisiensis: Inde ad capitulum progrediuntur, ubi gestis sanctorum et diptychis defunctorum perlectis fiunt preces pro eorum requie. Postea, ter petito Dei adiutorio, subiungitur uersus cum collecta, et lector, data benedictione, legit canonem seu caput regule quod omnes cum summa reuerentia auscultant sedentes; iterumque data ab hebdomadario benedictione secedunt . . . Omnibus sextis feriis audiat capitulum defectus chori in hebdomada, et delinquentes examinentur, et errata corrigantur. Ordinarium Rotomagense MS. ex bibliotheca Bigotiana, pag. 5. Dehinc in capitulo, et ibi  audiatur lectio de Martyrologio. u\ Pretiosa est in conspectu Domini. Mors sanctorum 101 eius. Oratio: Sancta Maria, etc. Per Dominum. Amen. Deus in adiutorium ter dicatur: Gloria Patri, Sicut erat, Kyrie eleison. Christe eleison. Kyrie eleison. Pater noster. Et ne nos. Et ueniat super. Et respice in seruos. Et sit splendor. Oremus: Omnipotens sempiterne Deus dirige. Dominus uobiscum. Benedicamus. Dehinc legatur obitus si fuerit, et dicatur De profundis, et preces ibi pertinentes, ut in Obitario notantur. Quo peracto puer dicat: Iube, domne, benedicere. Benedictio: In uiam mandatorum suorum dirigat nos omnipotens Deus. Amen. Sequatur lectio de sermonibus uite clericorum.

 Ne aliqua sancti festiuitas in crastino celebranda  omittatur. Sic Rituale Rotomagense an. 1651, p. I, pag. 402 et 439. Item Grodogangus in regula canonicorum, c. 18 de hora prima: Quotide ad capitulum omnes clericos uenire constituimus, ut anima uerbum Dei audiat; et episcopus, uel archidiaconus ibidem quod iubere habet, iubeat, et quod corrigere, corrigat, et quod faciendum sit ordinare studeat. Post lectionem recitantur etas mensis et lune, quorum festa crastinus excipiet dies. Et Petrus de Honestis in regula canonicorum: Cum fratres post Primam in capitulo mane conueniunt, lector petita benedictione, mensis terminum, etatem lune, feriam sequentis diei et festa more solito pronuntiet. Unde mirum uideri potest quod in quibusdam Ecclesiis in  quibus Martyrologium legitur, eiusdem diei festum annuntietur; cum decantatis primis uesperis, Nocturnis, Laudibus et Prima, iam maiori ex parte officium fuerit celebratum.

 Lectio regule canonicalis. Scilicet Grodogangi Metensis episcopi, uel concilii Aquisgranensis.

 Seu pastoralis. uidelicet S. Gregorii pape Libri pastoralis cure ad Ioannem episcopum ciuitatis Rauenne.

 uel alicuius regularis libri. De sententiis sanctorum Patrum, de uita clericorum post Martyrologium Rotomagense editis, aut de sermonibus eorumdem hic agitur. In Ordinario enim ms. cathedralis ecclesie legitur: Et sit lectio de sermonibus uite clericorum; aliquando: Legatur de residuo expositionis,  id est, homilie.

 In festis omnes. In festis solemnioribus omnes campane, in duplicibus et semiduplicibus tres tantum pulsantur.

102  Duo acolythi, unus qui cantet graduale, et deferat candelabrum, alter qui alleluia, et ferat thuribulum. Sic quoque Rituale Rotomagense an. 1651, pag. 399. Qua uero de causa quidam ritum illum improbent ignoro, cum in nostris habeatur institutis. Hinc etiam patet per ferias olim in Ecclesia Rotomagensi tantum fuisse ceroferarium unum in celebratione misse; nunc autem duo toto anni tempore.

 Psalmo dicto. Id est, uersu ex psalmis desumpto;  sic enim testatur Honorius, l. I, Gem. anime, c. 87: Celestinus papa psalmos ad introitum misse cantari instituit, de quibus Gregorius papa antiphonas ad introitum misse modulando composuit. Unde adhuc primus uersus eiusdem psalmi canitur, qui totus olim ad introitum decantabatur.

 Ceroferarius. Qui apud Grecos acolythus nuncupatur, sicut testantur Alcuinus, cap. De tonsura clericorum, et Amalarius Fortunatus De ecclesiasticis officiis, lib. I, cap. 10; Iuo quoque Carnotensis, serm. 2 De uita ordinandorum. Item Gemma anime lib. I, De antiq. ritu miss., cap. 178.

 Diaconum et subdiaconum osculetur sacerdos. Nunc autem in confessione inclinat se tantum ad illos, nec osculatur. Is tamen antiquus est ministros  osculandi ritus, cuius meminere ordo Romanus in quatuor ordinibus misse, Amalarius, lib. III De offic. ecclesiast., c. 5; Honorius lib. I; Gem. anime, c. 7; Hugo uictor, in Speculo eccles., c. 7, ideo  quod cum Tertulliano, l. De orat., cap. 10, nefas ducerent ad sacrificium pacis accedere sine pace; ad quod ut paratiores et idonei magis accederent signum reconcilationis premittebant: quod indicat Missale Ecclesie Sarisberiensis editum Parisiis anno 1555, in quo habetur: Deinde osculatur diaconum et subdiaconum, dicens: Habete osculum pacis et dilectionis, ut apti sitis sancto altari ad perficiendum officia diuina.

 Sacerdos ceterique ministri retro coram altari orent, etc. Hec non sunt hodierni usus in Ecclesia  Rotomagensi.

 Diaconus post eum eamdem imitando uiam consistat quousque ei sedere innuat. Hoc statuerat concilium Laodicenum can. 20, et Rituale Rotomagense an. 1651, p. I, pag. 398. Nec stante presbytero diaconus aut subdiaconus 103 contra sanctos canones sedere presumat, sed presbyter sedens innuat eis ut sedeant.

 Ostendit eum esse uicarium Christi. Eadem ratione Amalarius, lib. III, De eccles. offic., cap. 5: Introitus episcopi ad missam, qui uicarius est Christi, ipsius aduentum nobis ad memoriam reducit; et cap. 10 de sede episcopali: Episcopus, quia uicarius est Christi in omnibus memoratis superius, debet et hic ad memoriam nobis inthronizare Christi ascensionem  et sedem. Sic Christi uicarii sacerdotes apud Hormisdam papam, epist. 60. PR.

 Ab austro ad aquilonem candelabra teneant. Ita Alcuinus, De celebratione misse: Cantore incipiente Kyrie eleison collocantur cerei in ordine a parte australi ad septentrionem ab acolytho, ostendente hoc facto quod misertus sit Dominus omnipotens mundo in meridie et septentrione. Nunc uero ponuntur ad orientem in Ecclesia Rotomagensi, excepto Euangelii tempore.

 Incepto Kyrie cerei deponuntur. Ita ordines passim, et Amalarius, libro III, cap. 7. PR.

Item rituale Rotomagense pag. 444.

 Septem candelabra. Septenarium hunc ceroferariorum  numerum ex Apocalypsi petitum  miramur apud nos in missis pontificalibus exoleuisse, ubi equalis diaconorum et subdiaconorum numerus perseuerat, in usu olim fuisse constat ex ueteri Libro pontificali disertis hisce uerbis: In die ordinationis episcopi, manissime pulsetur et cantetur Prima: post quam eatur ad capitulum ibique a decano, archidiacono, cantore et cancellario ordinentur qui debent procedere ministri, sicut in maioribus mos est festiuitatibus: hoc est, duo acolythi cum thuribulis, duo subdiaconi cum crucibus, septem acolythi cum candelabris et cercis, septem subdiaconi cum Euangeliorum libris, septem diaconi cum sanctis reliquiis, duodecim presbyteri induti planetis, etc. PR.

 De septenario acolythorum numero in missis pontificalibus legendum Rituale Rotomagense anno 1651 editum, p. I, pag. 444. Et Gemma anime, lib. I, c. 4, sic habet: Postquam campane sonauerint pontifex ornatus procedit, quem septem acolythi cum luminibus preeunt. Hunc ritum restituendum censet Rituale Rotomagense an. 1651, p. I, pag. 502.

104  Incipiente subdiacono epistolam, sacerdos iuxta altare sedeat. Sicut et hodie fit apud Carthusianos, quo in loco celebrans audit Epistolam, Graduale, Alleluia et Euangelium. Ex quibus constat nouissime omnino hunc morem introductum, ut sacerdos celebrans legere teneatur ea que a diacono aut subdiacono leguntur, aut que a choro succinuntur.

  Subdiaconus excepto tempore ministrationis sue in choro maneat. Id apud Carthusienses monachos non tantum a subdiacono obseruatur, uerum etiam a diacono, qui ubi primum in ministerio altaris non desideratur, ad locum suum in choro reuertitur, et cum aliis misse decantat officium.

 Epistolam, responsorium, tractus, uel alleluia sequuntur. Per responsorium intelligas graduale, sic a Ioanne et aliis diuinorum officiorum expositoribus nuncupatum, quod Epistole respondeat.

 Per tabulas osseas. De his tabulis uide Amalarium, De ecclesiast. offic. lib. III, cap. 16. PR.

 Oportet episcopos et abbates baculos de manibus deponere. Idem docet Amalarius, lib. III, De ecclesiast. offic., cap. 18: Usque ad istud officium  baculis sustentabamur; modo, ut aportet seruos ante Dominum stare, humiliter stamus deponentes baculos e manibus. Illud a cantore cathedralis ecclesie Rotomagensis obseruatur.

 Subdiaconus exuta casula Epistolam legat. De ista casula quam uocamus planetam plicatam sic habet Ordinarium Rotomagense ms. pag. 3: In Dominicis autem Aduentus Domini et in Dominicis a Septuagesima usque ad Pascha, sint ad missam diaconus et subdiaconus in casulis, et ad Epistolam tollat subdiaconus casulam, lecta Epistola induat eam. Et diaconus ad Euangelium exuat casulam, et se more stole in sinistro humero palliet, sicque maneat usque in fine misse. Et Amalarius, l. III, c. 15:  Ministri casula se exuunt, quando lectoris siue cantoris officium assumunt. Item Gemma anime l. I, c. 232. Et Hugo a S. uictore, De special. miss. obseruat., l. III, c. 9 sic loquitur: In diebus autem Aduentus Domini et Quadragesime ministri non utuntur huiusmodi uestibus  sed casulis. Tamen quando proprium officium assumunt casulis se exuunt, quia in 105 proprio officio, id est legendo Epistolam uel Euangelium, eos qui ad predicandum a Domino missi sunt representat. Casula autem talia significat opera que in itinere obseruari non possunt; significat enim per latitudinem suam caritatis amplitudinem. Hec autem exigitur et in loquendo propter quod collo circumdatur, in operando quia super utrumque brachium replicatur, et in cogitando  quoniam pectus inde tegitur, et in portando aliorum onera eo quod humeri inde ambiuntur. Que in cathedrali Rotomagensi in Dominicis Aduentus et Quadragesime obseruantur, preterquam in Dominica Palmarum, in qua ministri utuntur dalmatica et tunica, ut in Rituali Rotomagensi, an. 1651, p. I, pag. 451 et 466, et in Missali Rotomag., an. 1668, De ritu celebrandi missam, prescribitur.

 Casula induitur diaconus. Casula non tantum diaconorum et subdiaconorum in ministerio altaris peculiare uestimentum, uerum etiam omnium clericorum olim commune erat ornamentum, teste Amalario, l. II De ecclesiast. offic., cap. 19, De casula: Casula uero que pertinet generaliter ad omnes clericos, debet significare opera que pertinent ad omnes. Item  ordo Romanus in Cena Domini: Statim duo acolythi parati cum nigris casulis incipiant exspoliare altaria usquedum finitur uespera, postea tollantur. Quibus consonat Iuo Carnotensis, lib. De rebus ecclesiasticis, serm. De significationibus indumentorum sacerdotalium.

 Incensato altari. Altare non incensatur immediate ante lectionem Euangelii, nec defertur puluinar a subdiacono ante diaconum ad legendum Euangelium, licet idem habeatur apud Guill. Durandum Ration. diu. offic., lib. Iu, c. 24 De Euangelio.

 Super sinistrum armum imponat. Id est, supra sinistram pectoris partem. Idem legitur apud Amalarium,  l. III, c. 18: Diaconus portat Euangelium in sinistro brachio, etc.

 Precedentibus cero ferario thuribulique latore, cum processione. Id est, in modum processionis. Unus autem  olim erat in misse celebratione per ferias ceroferarius in Ecclesia Rotomagensi, cuius uestigium uidetur in nostro Rituali., p. I, pag. 444.

 Quo lecto candelabra exstinguantur. Idem docet Amalarius, lib. III. De ecclesiast. offic., c. 18: Euangelio reposito post lectionem in loco suo cerei exstinguuntur, quia, finita 106 predicatione Euangelii, lex et prophetia cessabunt. Amalario astipulatur G. Durandus, Ration., l. Iu, c. 24. et expositio misse  subsequens ex ms. codice Bigotiano deprompta. Nunc autem remanent accensi per totum misse officium, quo finito celebrans et ministri in sacristiam recedunt, preeuntibus duobus ceroferariis cum cereis ardentibus.

 Incensum sacerdoti in thuribulo offeratur. Id est, incensetur: quod de thurificatione altaris non est intelligendum.

 Quam finitam uersus sequatur. Ordinarium ecclesie metropolitane: Statutum est in Ecclesia Rotomagensi per totum annum uersus offerendarum secundum suum ordinem cantare, et sub anathemate iussum ne dimittantur propter cleri negligentiam, nisi presbyter fuerit promptus ad: Per omnia.

 Cantor aquam linteo coopertam in festis diacono  deferat. Idem Alcuinus in libro De diuin. officiis hisce uerbis edocet: Cantores more leuitarum, qui omnia necessaria tabernaculi prouidebant, querunt aquam ad fontem, et seruant eam coopertam usque ad tempus sacrificii, et sic eam mundam offerunt. Gemma anime similiter de antiquo ritu missarum l. I, c. 38, De cantoribus: Unus cantor oblatam cum fauone et uinum cum ampulla offert, alter aquam uino admiscendam prebet. Id non est hodierni usus.

 Aliis diebus ministret eam acolythus. In hac nostra diecesi tam in feriis et Dominicis, quam festiuis diebus ab acolytho offertur.

 Sacerdos oblationem ita componat. Micrologus, De eccles. obseruat., cap. 10. Oblata in corporali posita, calix ad dextrum latus oblata ponatur, quasi  sanguinem Domini suscepturus, quem de latere Dominico profluxisse credimus.

 Incensum desuper offerat. Iuxta decretum concilii Rotomagensis sub Ioanne I, archiep. Rotomag., c. 1: Ut tempore quo Euangelium legitur, finitoque offertorio super oblationem incensum in mortem uidelicet Redemptoris nostri ponatur, decreuimus. In ecclesia cathedrali incensatis oblatis et altari, incensato etiam sacerdote, in circuitu altaris defert diaconus, qui incensatis regum tumulis et altari sancte Marie acolytho reddit thuribulum, qui nec clerum nec populum thurificat.

107  Subdiaconus uero, si fuerit, acolytho. Eodem modo Ordo Romanus, de officio misse: Quando  inchoat canonem uenit acolythus sub humero habens sindonem in collo ligatam, tenens patenam ante pectus suum in parte dextera usque ad medium canonem. Et Gemma anime de antiq. ritu miss, c. 48: Acolythus infra canonem patenam inuolutam tenet, quam hic subdiaconus defert. Hunc ritum obseruat Parisiensis Ecclesia; uerum in Ecclesia Rotomagensi, non acolythus, sed patenam tenet subdiaconus.

 Dominici corporis et sanguinis consecrationem. Consecrationis nomen duobus modis apud liturgicos accipitur, uel pro conuersione panis et uini in Christi corpus et sanguinem, uel pro ipsa, ut mystice loquamur, corporis et sanguinis commistione. Priori sensu intelligendus est sanctus Ambrosius, lib. Iu, De sacramentis, cap. 4, cum ait: Quomodo  potest, qui panis est, corpus esse Christi? consecratione. Consecratio igitur quibus uerbis est, et cuius sermonibus? Domini Iesu. Et paulo post: Non erat corpus Christi ante consecrationem; sed post consecrationem dico tibi quod iam corpus est Christi. Ad posteriorem de quo hic sermo, referenda sunt uerba illa S. Laurentii ex libro. I Officiorum eiusdem Ambrosii, cap. 41: Cui commisisti Dominici sanguinis consecrationem, cui consummandorum consortium sacramentorum. Sic enim constanter legendum est hoc loco, et in actis eiusdem S. Laurentii, ex antiquis codicibus, non sanguinis dispensationem, ut perperam habent recentiores. Nam Dominici sanguinis consecratio, id est, cum parte oblate in calice commistio, diaconi custodie et ministerio committebatur.  Quod munus consummandorum consortium sacramentorum aptissime ibidem appellatur. PR.

Et concilium Aquisgranense habitum A. D. 816, p. 335, edit. Sirmondi, cap. 7: Sine ipsis sacerdos nomen habet, officium non habet, nam sicut in sacerdote consecratio, ita et in ministro dispensatio sacramenti est, etc. Eadem Isidorus, lib. II De offic. ecclesiast., cap. 8.

 Oblata quatuor partes calicis tangat. Idem habetur apud Iuonem Carnotensem, epist. 233, et in Ordine Romano, in antiquo ordine misse: Pontifex e latere tangit calicem duas faciens cruces. Tres nunc formantur cruces; monent autem rubricarum Missalis commentatores cauendum, 108 ne oblata labium  calicis tangat hostia, ne fragmenta inde fiant, et inter alios Bartholomeus Gauantus ibi.

 Oratione finita uterque calicem leuent, et simul ponant et cooperiant. Hodie diaconus non leuat calicem, sed tantum discooperit, et post eleuationem cooperit. Olim calix leuabatur a sacerdote et diacono, simul et deponebatur; uerum non solus calix, sed etiam hostia in patena calici superposita, ut planum est ex Iuone Carnotensi, epist. 233. Aduerte autem apud auctorem nostrum nichil legi de eleuatione corporis et sanguinis Christi seorsim, ut hodie fit simul atque panis et uinum consecrata sunt, ut a populo circumastante adorentur: quem ritum non puto adeo esse antiquum, cum nec in Sacramentario S. Gregorii, nec in Sacramentariis excusis, nec apud Pamelium  reperiatur, quemadmodum nec in ueteribus Ordinibus Romanis, neque apud Alcuinum, Amalarium Walafridum, Rabanum, neque in expositione misse inferius edita, nec apud Micrologum, qui eleuationis corporis, que fit simul cum calice antequam oratio Dominica recitetur, mentionem facit.

 Altare diaconus osculetur, deinde dexteram sacerdotis scapulam. Hec non obseruantur in Rotomagensi Ecclesia.

 Subdiaconus diacono. Hunc ritum retinet Ecclesia Rotomagensis, sed Gemma anime, lib. I, cap. 48 sic habet: Acolythus infra canonem patenam inuolutam tenet, quam hic subdiaconus defert: subdiaconus prebet archidiacono, quam ipse osculatam uni de diaconibus  ad tenendam, et corpus Domini in ea confringendum porrigit.

 Alia se diaconum subdiaconumque communicet. Eadem enim hostia diaconus, subdiaconus et populus communicabantur, ut inferius demonstratur.

 Si autem opus non fuerit, tertiam sacerdos, aut unus ministrorum accipiat. Qui enim sacris altaribus olim ministrabant sacramenti huius participatione digni iudicabantur. Quod autem ad laudationem Toletani concilii spectat, Ioannes noster uidetur hic memoria lapsus, non enim in Toletano, sed in Braccharensi concilio III exstat hec prohibitio.

 Summa necessitate timoris sanguinis Christi effusionis. Digna Mauriliani seculi religione cautio:  sed minus probata 109 intinctionis consuetudo, quam uitandam monet Micrologus, cap. 19, ac paulo post abrogauit concilium Aruernense A. C. 1095, dum sanxit ut corpus Dominicum et sanguis Dominicus singulatim acciperetur. Diutius uiguit abusus ille apud Anglos, nam in concilio Westmonasteriensi A. C. 1175 inhibetur, ne quis quasi pro complemento communionis intinctam alicui eucaristiam tradat. PR.

 Unumquemque primitus osculetur, etc. Ordo Romanus De officio misse et uetus ms. Benedictionale bibliothece cathedralis Rotomagensis huic loco concordant: Presbyteri ergo et diaconi osculando episcopum corpus Christi ab eo manibus accipiant, subdiaconi autem osculando manum episcopi ore accipiant corpus Christi ab eo.

  Partem sibi accipiat, et partem subdiacono tribuat. Sic Ordo Romanus et uetus ms. Benedictionale ibidem: Ipse autem diaconus tenens calicem et fistulam stet ante episcopum, usquedum ex sanguine et corpore Christi quantum uoluerit sumat, et calicem et fistulam subdiacono commendet; et eidem diacono nimis caute procurandum est, ne quid in calice aut patena sanguinis uel corporis Christi remaneat. Hec et sequentia non usitantur in Rotomagensi Ecclesia.

 A quo unus canonicorum pacem accipiat, quam in utroque choro maioribus distribuat, etc. Osculum pacis olim in fine sacrificii dabatur, ut appareret populum ad omnia que in sacris mysteriis aguntur et in Ecclesia celebrantur prebuisse consensum. In Ordine  enim Romano De officio misse hec leguntur: Expleta benedictione  ueniens presbyter accipiat pacem ab episcopo eamdem ceteris oblaturus. Item Alcuinus, De diuinis officiis, tit. De celebratione misse: Imprecata igitur pace incipiens a sacerdote dat sibi mutuo omnis Ecclesia osculum pacis, ut omnibus uera pace unitis fiat in eis locus Dei; et libro De significatione uestimentorum: Ab his personis dantur oscula mutuo in ecclesia, que nullius titillationem libidinose suggestionis cogunt excitare. Idem docet Amalarius, lib. III De ecclesiast. offic., cap. 32 De osculo pacis; Carolus Magnus, lib. I Capitular. apud Ansegisum, cap. 53. In Decretalibus Innocentii pape: Ut pax detur ab omnibus confectis Christi sacramentis. Item Walafridus  Strabo, De rebus ecclesiasticis, c. 22: Pacem ante communionem dari Innocentius 110 papa decretis suis instituit. Micrologus De eccles. obseruat., c. 18, Radulfus Tungrensis, De canonum obseru., proposit. ult.; Gemma anime, lib. I, De antiquo ritu miss., c. 90 De canone, et c. 62 De pace Domini; Ioannes Belethus in sua diuinorum officiorum explicatione, c. 48; G. Durandus Mimatensis episcopus, lib. Iu, Ration. diu. offic., c. 53 De pacis osculo. Item Ioannes Stephanus Durantus, De ritibus Ecclesie catholice, lib. II, c. 54 De osculo pati, expositio misse ex uetusto codice; et Odo Cameracensis episcopus in Expositione canonis: Finis et consummatio sacrificii fit de pace, ut maneamus in pace; unde et in consummatione sacrificii osculum pacis sumimus, quo  et nostrum in sacrificio assensum participatione offerimus, et quod debeamus in pace manere, significamus. Quibus consonant Ordinarium Rotomagense ms. pluribus in locis, Missale Parisiense ms. 300 circiter annorum, in cuius canone, post Agnus Dei, sic legitur: Pax tibi, frater, et omnibus Christi fidelibus. Missalia Rotomagensis Ecclesie A. C. 1516, 1527, 1576 et 1604, et Rituale Rotomagense sub Carolo Borbonio an. 1586 in canone misse: Hic capiat pacem si capi debeat, dicendo: Pax tibi, frater, et Ecclesie sancte Dei. Missale autem Ecclesie Sarisberiensis in Anglia anno 1555 editum in canone sic habet: Hic deosculatur sacerdos corporalia in dextera parte et summitatem calicis, et postea diacono dicat: Pax tibi et Ecclesie Dei. Responsio: Et cum spiritu tuo.  Diaconus a dextris sacerdotis ab eo pacem recipiat, et subdiacono porrigat: deinde ad gradum chori ipse diaconus pacem portet rectoribus chori, et ipsi pacem choro portent uterque sue parti, incipiens a maioribus. In festis uero et feriis quando chorus non regitur, pax a diacono choro apportatur per duos extremos de secunda forma. Rituale uero Rotomagense an. 1651, p. I, pag. 400: Preterea eadem auctoritate archiepiscopali cautum est, ut in omnibus missis  post orationem: Domine Iesu Christe qui dixisti, etc., pax detur. In ea uero danda in missis solemnibus seruetur ordo a memorato Ioanne II in Libro rituali  ita prescriptus: Sacerdos, etc. Item Missale Rotomagense anno 1668, De ritu celebrandi missam. Huius quoque mystici pacis osculi meminerunt prisci Patres: 111 Auctor libri De Ecclesiastica hierarchia cap. De communione; Iustinus martyr, Apolog. 2, circa finem; Tertulianus, lib. De Orat.; S. Gregorius Nazianzenus. orat. 3 De pace; S. Chrysostomus, lib. I De compunctione cordis, homil. 3; De proditione Iude ad finem, et homil. 51 ad populum Antiochenum; S. Hieronymus ad Theoph. Alexandrinum; S. Augustinus in serm. De uigilia Pasche; S. Paulinus Nolanus episcopus, Carm. ad Cyther. et Isidorus Hispalensis De diuinis officiis, cap. 15. Suprascriptis testimoniis uidetur osculum uel instrumentum pacis in misse sacrificio  dandum, ut in pluribus ecclesiis parochialibus diecesis Rotomagensis obseruatur: quem ritum in ecclesia cathedrali Rotomagensi inusitatum utpote antiquum et laudabilem multi de capitulo reuocari in uotis habuerunt, sed nondum restitutus est.

 Chorus psallat Agnus Dei, quod Sergius papa tempore confractionis corporis Domini cantare precepit. Sic Alcuinus, lib. De diuin. offic. et Amalarius, l. III, De ecclesiast. officiis, c. 33 hisce uerbis: Sergius papa constituit ut Agnus Dei cantaretur, sicut scriptum est in Gestis pontificalibus. Hic statuit ut tempore confractionis Dominici corporis Agnus Dei a clero et populo decantetur. Item Walafridus Strabo De rebus ecclesiast. c. 23, Micrologus De eccles. obseruat., c. 18, et Gemma anime, l. I, c. 90.

  Diaconus si casula utitur, iterum induat. Idem Gemma anime, l. I, c. 231 De diaconi casula: Peracto ministerio diaconus casula induitur. Idem Rituale Rotomagense anno 1651 editum indicat, p. I, pag. 466.

 Clero respondente Deo gratias officium finiat. Hinc notandum in fine misse nec benedictionem super populum dari, nec Euangelium Ioannis olim legi consueuisse, sicut nec hodie apud Carthusianos: quod etiam sequentia indicant. Gemma anime, l. I, c. 3. Ite missa est, licentia; Deo gratias, interiectio gratulandi. His quippe peractis populus grates Deo reddit, et ad popria redit. In Missalibus uero Rotomagensis Ecclesie an. 1516, 1527 et 1576, habetur benedictio, sed non Euangelium Ioannis, et in Missali  Rotomag., an. 1604, sub Carolo a Borbonio habetur: uertit se ad populum, et ei benedicit manu, interim exuitur casula dicendo: Dominus uobiscum, et Euangelium secundum Ioannem. In 112 Missali autem Parisiensi ms. 300 circiter annorum, in ueteri Romano 200 et in Missali Ecclesie Sarisberiensis an. 1555, nec benedictio nec Euangelium habentur, sed tantum, Placeat tibi, sancta Trinitas. Missale Sarisberiense prescribit: Placeat tibi sancta Trinitas, qua finita erigat se sacerdos signans se in facie sua, dicens: In nomine Patris, etc. Et sic inclinatione facta, eo ordine quo prius accesserunt ad altare in principio misse, sic induti cum ceroferariis et ceteris ministris redeant; et statim post Deo gratias incipiatur  in choro hora nona, quando post missam dicitur; sacerdos uero in redeundo dicat Euangelium: In principio.

 Diebus Pentecostes. Id est, tempore paschalis Quinquagesime. Sic Amalarius, lib. Iu, cap. 29 et 46, et alii. PR.

 Diaconus et subdiaconus induantur casulis. Ioannis tempore casule diaconi et subdiaconi uidentur in usu fuisse per ferias Aduentus et Quadragesime, nunc autem in Dominicis tantum eiusdem temporis; et in feriis agendis mortuorum, et Sabbatis Quatuor Temporum utuntur alba, manipulo et stola, ut etiam legitur in Ordinario Rotomagensi ms., pag. 3: In feriis predicti temporis sint in albis ad missam, et in uigiliis sanctorum, et ieiuniis Quatuor  Temporum, Septembris, Aduentus et Quadragesime.

 Gloria in excelsis in festis, excepto Aduentu et Quadragesime tempore. Olim in festis tempore Aduentus et Quadragesime Gloria in excelsis non decantabatur, ut hinc patet, et ex Alcuino, lib. De diuin. offic., tit. De Purificatione S. Marie: Ipsa die non cantatur Gloria in excelsis Deo, si infra Septuagesimam euenerit; et ex Missalibus ad usum Rotomagensis Ecclesie an. 1513, 1516, 1527, 1576 et 1604, in quibus legitur in festo Purificationis: Gloria in excelsis, nisi Septuagesima fuerit.

 Et sic altare incensando. Hec thurificatio nostra adhuc etate fiebat a diacono genuflexo. PR.

In nostra diecesi incensatur altare dum a choro  cantatur Kyrie eleison, quod notat Guill. Durandus, Ration. diu. offic., l. Iu, c. 10. Post datum osculum episcopus seu sacerdos accipiens de manu diaconi thuribulum sacrum incensat altare. Item Rituale Rotomagense, p. I, pag. 393. In omnibus festis  in Ecclesia Rotomagensi, dum cantatur Gloria in excelsis, ab acolytho thurificatur chorus.

113  Credo in unum cantabitur, scilicet omnibus diebus Dominicis, etc. Sic fere Ordinarium Rotomagense a 200 circiter annis conscriptum, ex bibliotheca Bigotiana.

 Nona hora sua dicatur. Scilicet tertia post meridiem hora, quod obseruat ecclesia metropolitana Rotomagensis, exceptis ieiunii diebus, in quibus  hec hora ut in monasteriis ante meridiem anticipatur.

 Quos capitulum, dehinc hymnus sequatur. Hic non fit mentio responsorii: Tu exsurgens, Domine, quod canitur per totum Aduentum in Dominicis et feriis, et assignatur in Ordinario Rotomagensi ms., p. 5, in Breuiariis ad usum Rotomagensis Ecclesie, an. 1491 et 1578 editis, et in nouissimis. Fortasse tempore Ioannis in nostra prouincia nondum fuerat decantatum; nec ubique  decantabatur, sed tantum in quibusdam peculiaribus ecclesiis.

 Feriales hymni semper cantentur. Nunc cantatur per ferias Aduentus ad uesperas hymnus: Conditor, ut notatur in antiquo Diurnali Lexouiensi, et  in Breuiariis Rotomag., an. 1491, 1578 et in nouissimis.

 Kyrie eleison et oratione Dominica, flexis genibus, precibus finiant. Idem habetur in Breuiariis Rotomag., an. 1491, 1578, et in psalteriis an. 1507 et 1586, et in Breuiariis Parisiensi a. 1557, et Abrincensi 1592, in quibus dicuntur preces in singulis horis per ferias, sed et in Ordinario Rotomagensi ms., pag. 6 legitur: Feria secunda  ad Primam hymnus: Iam lucis: Ant. ueni. Psal. Deus in nomine, etc., Ant. Gloria tibi, Trinitas. Quicunque. Capitulum: Domine miserere. Responsorium: Iesu Christe, non dicatur, sed dicto capitulo sequatur uersus: Exsurge, Domine; ad Kyrie eleison  sint prostrati. Pater noster, et dicantur preces, etc. In capitulo sicut prenotatur.

 Hymnus de sancto cantetur, etc. Nunc de eo fit tantum commemoratio in primis uesperis, Laudibus et missa.

 Memoria S. Marie, angelorum, Ioannis Baptiste, etc. He memorie non fiunt in Ecclesia Rotomagensi, sed tantum de cruce, de sancta Maria, de patrono, de sancto Romano et de pace.

 In missa uero, etc. Non quinque ut hic, sed tres ut plurimum orationes nunc precipiuntur in missa de feria, 114 totidemque in missa pro defunctis, non quatuor, ut hic notatur.

 Quinta pro principe. Hoc apostoli preceptum de obsecrationibus et orationibus pro regibus faciendis  constantissime pre ceteris semper tenuit Ecclesia Rotomagensis, regum lactata uberibus, et regum mater. Hinc illud Hugonis III archiepiscopi ad Ludouicum uII Francie regem, epist. 202, De rebus Franc., tom. Iu script. Hist. Franc.: Nouit Deus, quod in omnibus synodis, ecclesiarum consecrationibus, conuentibus, missis, memoriam uestri facimus in orationibus nostris quoniam uos plurimum diligimus. Hinc Rotrodus, Hugonis successor, apud Petrum Blesensem canonicum Rotomagensem, epist. 28 De eodem Ludouico. Recordetur  dominus rex Francorum Rotomagensem Ecclesiam suam esse, que pro illo assidue, tanquam pro rege suo unico, specialiter interpellat. Hinc etiam in Ordinario eiusdem Ecclesie identidem prescribitur, ut si D. archiepiscopus celebret,  fiat memoria pape et regis. Hinc denique in eadem missa archiepiscopali solemnis illa canonicorum ad cantum, Christus uincit, acclamatio. N. regi Francorum pax, salus et uictoria. PR.

 Si in Dominicis festiuitas 9 lectionum alicuius sancti euenerit, etc. Hec in nostra diecesi non obseruantur, nisi sit festum duplex aut triplex.

 A capite ieiunii usque ad Kal. Nou. uespere et uigilie mortuorum post uesperas diei, etc. In ecclesia cathedrali per Quadragesimam uigilie mortuorum immediate ante Completorium una cum Laudibus persoluuntur tertia post meridiem hora.

 Cum nouem lectionibus festiue celebretur. In metropolitana ecclesia officium defunctorum sub  una tantum nocturna celebratur, preterquam in die depositionis defuncti, ut in Rituali Rotomagensi notatur.

 Quod altero precedente Sabbato cantabitur Responsorium Ecce dies Dominica precedente Aduentum in statione processionis ante crucifixum canitur, non autem Sabbato precedenti ad uesperas, ut hic describetur, sed in Ordinario Rotomagensi ms. nulla fit mentio.

 Processio ad crucifixum nulla fiat. Scilicet in Sabbatis; nunc tamen in cathedrali ecclesia fit processio post uesperas 115 Sabbati per totum annum, in qua canitur responsorium: Sancta et immaculata uirginitas, cui prosa: Inuiolata, subiungitur, et psalmus: De profundis, musice, ex fundatione  domini de Grigneuseuille,  que fundatio facta est pro Sabbatis Aduentus et Quadragesime, aliis uero temporibus pro primis Sabbatis cuiusque mensis.

 A duobus cantoribus cappatis chorus regatur. Cappa enim cantorum proprium est ornamentum, quod olim habebat caputium quo caput tegeretur, sicut apud Honorium, l. I Gem. anime, c. 227, de cappa legitur: Cappa propria uestis est cantorum. Per hanc uestem sanctam conuersatio premonstratur, ideo a singulis ordinibus portatur: hec in supremo habet caputium quod designat supernum gaudium. Hodie istud caputium in humeros descendit, nec in capite defertur.

 A quibus responsorium O Iuda decantetur.  Olim a duobus hoc responsorium decantabatur, postea ad tres numerus excreuit, ut constat ex Ordinario Rotomagensi ms., pag. 16: Tres de maioribus in cappis. R\. O Iuda et Ierusalem. Antiphona cum trina repetitione. Antiph. Ecce iam uenit. Psal. Magnificat psalmodizetur de sexto  et quinto tono: interim altaria incensentur a duobus presbyteris in cappis, et postea a duobus pueris chorus. Numerus cappatorum qui responsorium in festis triplicibus canunt a ternario ad quaternarium numerum hodie extenditur.

 Omnes campane prima noctis uigilia pulsentur. Olim tres in nocte uigilie, ut testatur Honorius Augustodunensis in libro Gem. anime, De antiquo ritu miss., lib. II, c. 1, 2, 7 et 11. Prima enim uigilia  decima circiter hora serotina agebatur, secunda media nocte, tertia una circiter hora ante diluculum. Tres uigilias sic indicat S. Hieronymus in epistola ad Eustochium, de custodia uirginitatis: Noctibus bis terque surgendum; et G. Durandus, Ration. diu. offic. lib. u, c. 3, De Nocturnis, perspicue omnino eas demonstrat disertis hisce uerbis: Sciendum est quod in primitiua Ecclesia ministri Ecclesie ter de nocte interpellatim surgebant ad diuinum officium celebrandum. Surgebant enim primo circa primum somnum, quando uulgus solet ire dormitum; secundo circa mediam noctem; tertio paululum ante diem: sic ordinantes officium, ut nocturne finite et lectiones cum suis 116 responsoriis perlecte essent  priusquam lucesceret; apparente uero aurora pulsatis campanis cantabant: Te Deum laudamus, et matutinas Laudes. Ad primum nocturnum pontifex et ministri Ecclesie surgebant, que sine inuitatorio cantabatur, pro eo quia nullus ad hanc inuitabatur. Et uocabatur uigilia, quia habuit initium a pastoribus uigilias noctis super greges suos seruantibus. In precipuis tamen solemnitatibus populus tota nocte in Dei laudibus persistebat; sed illud sublatum est, et ieiunium loco illius uigilie ordinatum. Ad secundum nocturnum surgebant ministri simul et coniugati, tam mulieres quam uiri: que cum inuitatorio dicebatur, ad significandum angelos inuitantes pastores ad uidendum regem natum. Ad tertium surgebant omnes communiter; sed postea algescente caritate, cum omnes  tam ministri Ecclesie quam populus surgere ad nocturnum officium pigritarent, statutum est ut omnes media nocte surgerent, et totum noctis officium continue cantaretur, et plures adhuc illa hora surgunt . Quia uero quidem nocturnis deliciis plus quam Dei seruitiis uacantes institutionem huiusmodi non seruabant, consequenter statutum est ut saltem tempore ultimi nocturni omnes surgant. Rursus in memoriam dicte deuotionis antiquorum ter in nocte surgentium tres nocturnos dicimus, qui et inde nomen et originem habuerunt. In ecclesia uero cathedrali Rotomagensi in festis solemnioribus officium nocturnum cum Laudibus hora quarta matutina cum dimidia, in aliis triplicibus quinta, in duplicibus et  semiduplicibus quinta cum dimidia, in simplicibus autem et feriis sexta persoluitur.

 Inuitatorium a quatuor clericis cantetur. Inuitatorium a quatuor clericis, scilicet cappis indutis, canitur, ut habet Ordinarium Rotomagense ms., p. 17: Ad matutinum inuitatorium quatuor de maioribus in cappis: Christus natus est. Psal. uenite.

 Tertium, sextum, nonum cappis induti. Tertium et sextum respons. a tribus cappatis canuntur, nonum autem a quatuor qui cantauerint inuitatorium.

 In secundo, quinto et octauo. Ordinarium Ecclesie in rubrica de Matutinis festorum triplicium: Altaria incensentur et chorus ad secundam, et quintam, et octauam lectiones, et altare ad Euangelium.  PR.

117 In ecclesia cathedrali et in aliis parochialibus ecclesiis diecesis Rotomagensis, ad responsoria nunquam thurificatur chorus in nocturnis.

 Lectiones primi nocturni de prophetis erunt. Scilicet de prophetia Isaie, ut habetur in antiquis Breuiariis ad usum Rotomagensis Ecclesie, que etiamnum leguntur hac in nocte sine titulo. Notandum autem quod in ecclesia cathedrali Rotomagensi toto anni tempore, etiam estiuali, defertur lucerna ardens a puero precedente acolythum qui defert lectionarium: quod nocturnas uigilias de nocte dicendas demonstrat.

 Tria Euangelia in cappis, incenso et candelabris precedentibus pronuntientur. Que omnia obseruantur  in Rotomagensi Ecclesia, et incensatur altare antequam quisque legat Euangelium, ut prescribit Ordinarium Rotomagense ms., pag. 17: Septima lectio, octaua et nona cum candelabris et thuribulo, et incensetur maius altare.

 Maior ecclesie sacerdos dalmatica indutus et casula. Eo die sicut in Epiphania, non dalmatica, sed casula tantum induitur sacerdos, comitante subdiacono, ut notat Ordinarium Rotomag. ms., p. 17: Finita prosa quidam sacerdos reuestitus omnibus indumentis sacerdotalibus, cum ipso subdiaconus tunica reuestitus, cantet ante altare Euangelium: Liber generationis. Finito Euangelio dominus archiepiscopus, aut decanus, uel alius de maioribus de dextro choro, incipiat  ante altare cum candelabris et thuribulo: Te Deum.

 Clerus et populus lauatum exeat. De ista lotione nichil reperio in Ordinario et in libris officialibus ms. ad usum Rotomagensis Ecclesie, nec apud officiorum diuinorum interpretes. Hic forte irrepsit librarii error, qui lauatum exeat, pro salutatum eat, scripserit; huius enim salutationis ad presepe mentio fit in officialibus libris et in Ordinario Rotomagensi ms. in hunc modum: Finito Te Deum, peragatur officium pastorum hoc modo secundum Rotomagensem usum. Presepe sit paratum retro altare, et imago sancte Marie sit in eo posita. In primis quidam puer ante chorum in excelso in similitudine angeli Natiuitatem Domini nuntians ad quinque canonicos quindecim marcarum et librarum, uel ad  eorum uicarios de secunda sede; pastores intrantes per magnum ostium chori, per medium chori transeuntes, ad locum in quo paratum est 118 presepe accedant cantantes hunc uersum: Pax in terris, etc. Salutent pastores uirginem . . . Tunc uiso puero pastores adorent eum. Finita missa, sacerdos qui missam cantauerit uertat se uersus pastores, et dicat: Quem uidistis, pastores? dicite, annuntiate nobis in terris quis apparuit. Pastores respondeant: Natum uidimus, etc.

 Missam celebrent, quam secretarius ecclesie celebret, secundam cantor, tertiam presul aut decanus. Sic quoque Ordinarium Rotomagense ms. tribus diuersis presbyteris tres missas assignat, non eidem . Dominus archiepiscopus si presens fuerit cantet missam,  aut decanus. Sequatur missa de luce quam cantet unus de sinistro choro . . .  archiepiscopus cum septem diaconis et totidem subdiaconis et aliis ministris cantet missam. Similiter a tribus diuersis presbyteris tres misse debent decantari apud Carthusianos, ex cap. 5 Statut. antiq.

 Secretarius ecclesie. Qui et custos apud Rotomagenses et sacrista, nunc autem usitatiori et ab Isidori tempore in sacra iam adscito nomine thesaurarius dicitur. PR.

 Cantor antiphonam: Ecce completa sunt, incipiat. Ordinarium Rotomagense ms. Benedicamus cantetur a pastoribus, uerbum Patris hodie; quo finito pastores cantent hanc antiphonam in pulpito: Ecce completa; archiepiscopus uel sacerdos dicat  uersum: Post partum. Oratio: Deus qui salutis. Benedicamus, tres pueri. Hec sublata sunt in Ecclesia Rotomagensi.

 Incipiente diluculo altera missa eodem modo celebretur. Nunc uero more duplici celebratur in ecclesia cathedrali, que, Laudibus peractis, ibi statim decantatur, in parochialibus uero ecclesiis oriente sole.

 In uesperis hymnus: A solis ortus. Hodie canitur in primis uesperis hymnus: ueni, Redemptor, ut habetur in Ordinario Rotom. ms. et in uetustis Breuiariis et Psalteriis.

 Diaconi diaconalibus uestibus induti. Hunc diaconorum et sequentes presbyterorum et puerorum  ritus fusius explicat Ordinarium ecclesie metropolitane, ubi inter cetera in festo S. Stephani prescribitur, ut in processione  diaconi in cappis sericis sint in superiori parte processionis uersus portam S. Romani, et omnes 119 alii sint cappis suis nigris uersus pulpitum: et ita fiat a sacerdotibus et pueris in die S. Ioannis et SS. Innocentium. Item ut ad missam omnes diaconi in cappis in medio chori chorum regant; ut diaconus legat epistolam: Stephanus plenus, et in loco ubi dicitur: Clamauit uoce magna dicens, duo diaconi cantent prosam: Stat ut agnus inter lupos. Tres diaconi: Sederunt principes. u\ Adiuua me. Ut omnes diaconi cantent: Alleluia. u\ Ecce uideo celos, in medio chori in modum corone, etc.; denique ut lecto  Euangelio pronuntiet quidam diaconus in cantu: Credo in unum Deum. PR.

Diaconi procedant cum cereis. Scilicet ad altare S. Stephani, ut habetur in Ordinario Rotomagensi ms., p. 20: Finitis uesperis, omnes diaconi ecclesie in superliciis, tenentes cereos ardentes in manibus ueniant per chorum cum processione bini et bini usque ad altare S. Stephani, cantando responsorium: Sancte Dei pretiose. Tres diaconi cantent uersum: Ut tuo. Quo finito incipiatur antiphona: Beatus Stephanus, leuita. Tres diaconi u\ Gloria, etc. Oratio: Omnipotens sempiterne Deus. In reditu, ant. Nesciens mater, uel responsorium de S. Maria ad placitum et finiatur in choro. Duo diaconi cantent u\ Post partum, uel Speciosa. Oremus. Deus qui salutis. Benedicamus  ad placitum. Huius processionis usus sublatus est in Rotomagensi Ecclesia; eam tamen sic describit Processionale Baiocense anno 1624 editum: Finitis ultimis uesperis deii istius  petit processio fontes per superiorem exitum chori; sabdiaconus autem festiue indutus brachium sancti Stephani cum sindone sericea, et ea rubea, defert cantaturque responsorium sequens: Lapides torrentis, etc. Hec tantum in ecclesia cathedrali obseruantur. Prosa: Celos uidit, etc. Deinde incipit archichorista antiphonam sequentem: Infunde, etc.; postmodum progreditur processio in nauim ecclesie, cantando responsorium: Felix namque, cum uersu et Gloria Patri, et prosa: Inuiolata. In reditu R\ Descendit sine uersu. In eodem Processionali Baiocensi habentur  processiones tribus sequentibus diebus post uesperas et Tertiam. In ueteri uero Ordinario, seu Ceremoniali ms. canonicorum regularium S. Laudi Rotomagensis ordinis S. Augustini, post uesperas et Laudes.

 In matutinis ut precedenti nocte pulsentur campane. 120 Festum S. Stephani nunc more duplici celebratur; inuitatorium a duobus cappatis canitur qui chorum regunt in nocturnis et Laudibus. Sequentes ceremonie scilicet in festis S. Stephani, S. Ioannis euangeliste, et sanctorum Innocentium penitus obsoleuere. Non incongruum tamen nobis uidetur referre que in Ordinario ms. habentur in hac festiuitate. Dum nona lectio legetur omnes diaconi  pergant ad uestiarium, qua finita exeant de uestiario cum cereis ardentibus cantando R\ O martyrum gemma, et ante altare ad modum corone cum uersu et prosa a tribus diaconibus finiatur: quo finito incipiatur Te Deum, etc., ut supra. In festo S. Ioannis euangeliste eosdem ritus processionales describit Ordinarium Rotomagense ms.

 Cum antiphona et Gloria Patri, memoria Natiuitatis. In Ecclesia Rotomagensi fit memoria Natiuitatis cum antiphona, uersu et oratione, sublato uersu Gloria Patri.

 Deinceps procedentibus sacerdotibus. Magna S. Ioannis antiquitus apud nostrates presbyteros ueneratio: cuius uarie rationes peti possunt ex uariis eius prerogatiuis, que sacerdotali ordini  admodum conueniunt. Sed hec potissimum arridet, quod solus inter apostolos senioris nomen epistolis suis prefixerit. De missa matutinali in natiuitate S. Ioannis Baptiste uide Amalarium De officiis ecclesiasticis, lib. III, cap. 38. PR.

Hec autem missa peculiaris erat et omnino diuersa ab ea que post Tertiam celebratur, ut ex Missali Parisiensi ms. 300 circiter annorum planum est, et ex ueteri Ordinario ms. canonicorum regularium S. Laudi Rotomagensis.

 Sacerdotes utantur casulis. Quantum iste casule a nostris differrent colligi potest ex Rabano l. I De institut. cleric., c. 21, De casula. Septimum  sacerdotale indumentum est, quod casulam uocant: dicta est autem per diminutionem a casa, eo  quod totum hominem tegat: Greci planetam nominant. Cui consonat Gemma anime, De antiq. ritu miss., l. I, c. 207, De casula. Casule antiquitus erant rotunde, et limbus earum super brachia errabundus totum corpus circumibat. Huiusmodi due in sacristia ecclesie cathedralis Rotomagensis asseruantur casule, de materia quidem plicabili  quarum altera 121 que est uiolacei coloris utitur celebrans in Sabbato sancto Pasche, et uigilia Pentescotes, dum leguntur prophetie; alteram uero coloris albi induit sacerdos cantaturus genealogiam in festis Natalis Domini et Epiphanie, ut uenerande huius antiquitatis usus omnino non depereat. Eapropter Rituale Rotomagense precipit ut sacrarum uestium ea forma seruetur, quam Patrum  institutio, et cathedralis ecclesie ueneranda prescribit antiquitas, uidelicet ut casule seu planete in tantam hinc inde amplitudinem extendantur, ut brachia tota saltem obtegant; ideoque ex commoda et plicabili materia fiant, ut facile per fimbrias leuari possint, nec celebrantem impediant. p. I, pag. 386. Hec retulisse sufficiat, ut inde discant qui ecclesiasticis ornamentis prouident hodiernum usum non tenere, sed potius ecclesiasticis legibus obtemperare, et ad ueterem formam ea reducere.

 Incipiente officio infantum. Id est puerorum. Sic Carthaginenses lectores infantuli apud uictorem uitensem lib. II, et in Martyrologio ad III Idus Iulii. De officio infantum, quod diutius in Ecclesia uiguit,  plura Ordinarium hac die,  quod post obseruationes ex eodem Ordinario Rotomagensi ms. describimus.

 In festo S. Siluestri 6 prime lectiones de sancto, tres ultime de Natiuitate. Idem habetur in Breuiariis Rotomag. a. 1491 et 1578, quibus Ordinarium Rotomagense ms. concordat de lectionibus pariter et missis, et Ordinarium ms. canonicorum regularium S. Laudi Rotomagensis. Nunc tres prime lectiones de Epistola ad Romanos, tres secundi nocturni de uita sancti Siluestri, et tres tertii nocturni de expositione in Euangelium: Sint lumbi; et uice uersa missa matutinalis de Natiuitate, maior de S. Siluestro celebratur.

 Lectiones tres cum tribus responsoriis. Hodie  nouem in Breuiario Rotomagensi lectiones cum totidem responsoriis leguntur.

 Cum Laudibus et sequentia. Sequentia et Laudes ex hac missa sunt ablate.

 Sancti Ioannis octaue ut festum apostoli, Nunc ut festum Dominicale recolitur, sicut et octaue sancti Stephani et sanctorum Innocentium.

 Dies circumcisionis celebretur ut festum S. Ioannis. More 122 triplicis 2 classis celebratur in Ecclesia Rotomagensi. Ad uesperas duo cappis induti chorum regunt, responsorium a quatuor in cappis decantatur, et duo de maioribus thurificant altare. Similiter ad Matutinum quatuor in cappis inuitatorium canunt et nonum responsorium, et per Nocturnas et Laudes chorum regunt. Ad missam  cantor in cappa intonat introitum, duo cappati de secunda sede graduale, quatuor de maiori sede cappis induti Alleluia cum uersu succinunt. In secundis uesperis omnia ut in primis, sed ab uno tantum celebrante altare thurificatur.

 Dies Epiphanie ut dies Natiuitatis celebretur. Excepto quod in septima tantum lectione altare thurificatur.

 Absque inuitatorio. Idem docet Alcuinus, lib. De diu. offic., tit. De Epiphania: In hac die  unum omittimus ex his que in Natiuitate Domini celebramus, hoc est inuitatorium. Idem cum Alcuino Amalarius lib. Iu De Eccles. obseruat., c. 33, et libro De ordine antiphon., c. 21. Item Micrologus, c. 40: In Epiphania ad Nocturnas iuxta Romanum  Ordinem inuitatorium reticemus, ut a dolosa inuitatione Herodis discrepemus. Eo die inuitatorium non legitur apud Honorium Gem. anime, nec apud Belethum, lib. De diu. offic. c. 37, nec apud Durandum; libro enim sexto, c. 16, De festo Epiphanie ait: Inuitatorium etiam non dicitur propter quatuor rationes. Et in Breuiario Dominicanorum: In Epiphania ad Matutinum non dicatur inuitatorium neque hymnus. Item in Ordinario ms canonicorum reg. S. Laudi Rotomagensis: Ad Matutinum inuitatorium et hymnus non dicuntur. Nunc uero inuitatorium dicitur, quod a 200 circiter annis in Ecclesia Rotomagensi institutum legitur ex Ordinario ms. Bigotiano, p. 33.

  Non omnino omittitur, quin in ordine psalmorum recitetur. Consonat quod legere est apud Durandum loco supra citato: Licet ergo hac die non dicatur inuitatorium, tamen psalmus inuitatorius, scilicet: uenite exsultemus, in tertio nocturno ad septimam antiphonam dicitur. In Breuiario Dominicanorum: In tertio nocturno antiphona: uenite adoremus, etc. Psalmus ipse. Et in Ordinario ms. canonicorum S. Laudi Rotomagensis: In tertio nocturno antiphona: uenite, psalmus ipse, stando psallatur totus.

 Sacerdos dalmaticatus et casulatus procedat. Sic legitur 123 in ordinario Rotomagensi ms. p. 33: Finito nono responsorio sacerdos reuestitus sacerdotalibus uestibus cantet hoc Euangelium ante altare, et  subdiaconus cum eo, sicut notatur in Natiuitate Domini: Factum est cum baptizaretur. Finito Euangelio incipiat archiepiscopus, uel sacerdos hebdomadarius ante altare cum candelabris et thuribulo psal. Te Deum.

 Stelle officium incipiat. Per officium intellige spectaculum, seu  mysterium, quo apparitionis stelle et adorationis magorum historia populo exhibebatur. Eodem sensu accipiendum est officium sepulcri, de quo inferius in ordine Pasche. Hec et alia sequiorum temporum inuenta, que diutius apud maiores nostros perseuerasse docet Ordinarium, castigatior etas iure postea abrogauit, ne sacri ritus in ludos scenicos et ineptias defluerent.  PR.

In Ordinario Rotomagensi ms. uocatur officium trium regum; post Tertiam olim fieri solitum; illud subiungimus officio infantum.

 Absque Te Deum laudamus et Gloria in excelsis. Hodie dicuntur in diecesi Rotomagensis, sicut fieri solet intra octauas.

 Intreuntibus chorum cantor ant. aut R\ incipiat de sancto cuius est ecclesia. His Dominicis uacantibus ad introitum chori dicitur R\ Te laudant, uel Confirmatum est, aut Nesciens mater, ut notatur in Ordinario ms., uel etiam de sancto patrono, ut habetur in Processionali Rotomagensi, aut aliqua antiphona de beata uirgine Maria.

 uigilia uero Epiphanie. Hanc de uigilie illius  ieiunio Ioannis sententiam olim apud nos tenuisse, processu uero temporis religiosum morem abusu, an indulgentia, exoleuisse, uel inde constat, quod eadem fere legere sit in Ordinario, cum quodam tamen temperamento: [In crastino, uigilia Epiphanie quam plebes diuerse colunt, alteri prandent, alteri ieiunant, nobis autem ieiunando colore congruum uidetur. Quia enim tanta solemnitas nobis eminet in qua se tota Trinitas mundo premanifestauit, oportet nos ante purificari:] sed Ecclesia Rotomagensis non ieiunat propter solemnitatem Natiuitatis Domini. PR.

 In quibus per aliquot dies ieiunamus. Hinc apparet in Ecclesia Rotomagensi olim ieiunium per aliquot dies ante 124 purificationem in usu fuisse positum;  cuius etsi uestigium nullibi apud expositores diuinorum officiorum deprehenderimus, nec in Ordinariis nostris et officialibus libris mss., legitur tamen in Missali Parisiensi ms. 300 annorum, et in ueteri Breuiario ordinis Fontebraldensis: uigilia Purificationis; quod ad ieiunium proxime accedit.

 Ad eam clerus et populus pergant. Hodie ad aliam ecclesiam non pergit clerus, sed in motu processionis canitur hec antiphona: Aue, gratia plena.

 uersus sequatur a duobus clericis cantatus. Nunc a quatuor in pulpito canitur; quod in omnibus festis triplicibus obseruatur.

 Precedente Sabbato ad uesperas uice hymni cantetur sequentia: Cantemus cuncti melodum. Eius loco in Sabbatis dicitur hymnus: O lux, beata Trinitas,  in uesperis, usque ad Sabbatum ante Dominicam primam Quadragesime, quod etiam prescribit Ordinarium Rotomag. ms., p. 46.

 Inuitatorium alleluiaticum. Inuitatorium sine Alleluia canitur, cessat enim in uesperis Sabbati precedentis.

 In primo nocturno heptaticum incipiatur. Ordinarium ms. Ecclesie Rotomagensis: In Septuagesima incipiatur liber Genesis, et legatur tam ipse quam ceteri libri legales usque ad passionem Domini; scilicet liber Exodi, liber Leuitici, liber Numeri, liber Deuteronomii, liber Iosue, liber Iudicum, liber Ruth, per hebdomadam tres lectiones: in secundo nocturno tres lectiones de sermone; in tertio nocturno tres lectiones de expositionibus. Breuiarium Rotomagense  an. 1491, p. I: A principio Septuagesime usque ad passionem Domini legitur de libris Moysi, Iosue, Iudicum, et Ruth, per ferias tres lectiones. In Rotomagensi diecesi nunc legitur de libro Genesis usque ad Cineres; per totam Quadragesimam leguntur expositiones Patrum in Euangelia: in Dominicis uero legitur in primo nocturno de libro Genesis et de libro Exodi.

 Matutine laudes cum alleluiaticis antiphonis. Hodie a uesperis Sabbati ante Septuagesimam cantato ultimo Benedicamus Domino, et Deo gratias cum duplici Alleluia, in quocunque officio usque ad Pascha Alleluia dimittitur; Te Deum, Gloria in excelsis, et Ite missa est non dicuntur, nisi in festis per Quadragesimam. Idem prescribit Ordinarium  ms.

125  In Matutinis. Scilicet Laudibus: Laudes enim Matutinum uocabantur, ut liquet ex sacrorum rituum expositoribus; nos uero Nocturnas et Laudes quia coniuncte fuerunt uno nomine Matutinum uocamus.

 Post, Benedicamus cum Alleluia. Id ipsa Ioannis etate correctum fuit ab Alexandro II papa, qui Alleluia in Sabbato ad uesperam iussit dimitti ante Septuagesimam, ut docet Micrologus De eccles. obseruat., cap. 47. PR.

 Septuaginta enim dies. De mystica hac dierum significatione uide Alcuinum, libro De diuinis officiis, eiusque et Caroli Magni epistolas; Amalarium,  lib. I, cap. 1, 2, 3 et 4; Rabanum Maurum, De institut. cler., lib. II, cap. 34; Hugonem de S. uictore, De special. miss. obseruat., lib. III, cap. 16. PR.

 Ipsa die in processione, Ecce karissimi. Hoc responsorium in pluribus Ecclesiis ob longitudinem respuitur, licet in Processionali Rotomagensi notetur, et in Ordinario ms., p. 47, in hunc modum: Sequitur processio R\ Ubi est Abel, cum uersu et regressu. In statione. Ecce, karissimi, dies. uersus in pulpito: Ecce mater nostra. Ut uideatis. Ad introitum chori R\ Igitur perfecti sunt, cum uersu et regressu . Quibus finitis dominus archiepiscopus faciat sermonem ad populum, et post  cantetur Tertia

 Quatuor dies a sanctis Patribus sunt additi. Ut testantur Amalarius, l. I De ecclesiast. officiis, c. 7, De ieiunio, et Guill. Durandus Ration. diuin. offic., l. uI, c. 28.

 Legantur sermones Patrum. Seu homilie, uel expositiones Patrum in Euangelia que leguntur per ferias Quadragesime.

 Laudes mortuorum tantum celebrentur. Idem legere est apud Radulfum Tungrensem libro De canonum obseruantia, proposit. 20: Generalis  plurium usu est, ut uespere et uigilie dicantur die precedenti, et Laudes die sequenti post Matutinas. Sed post nocturnum pro defunctis, dicuntur pro iisdem Laudes in ecclesia cathedrali ante Completorium.

  Septem psalmi cum litania. Non dicuntur hac die post Laudes septem psalmi penitentiales, sed post Nonam sine litania. In Quadragesima uero qualibet feria quarta dicuntur 126 quindecim psalmi graduales Laudibus peractis, feria sexta psalmi penitentiales septem cum litania et precibus, dummodo officium sit de feria.

 Prima post solis ortum cantetur. Horam indicat hymnus: Iam lucis orto sidere, etc., sed in ecclesia cathedrali hora octaua Matutina cum dimidia canitur.

 Sexta dicta paruum interuallum fiat. Diebus ieiunii et Quadragesime nullum fit interuallum, sed statim dicitur Nona, que sua hora dicenda est . Que autem sit hora qua Nona dicenda sit, uix ullus antiquarius ignorat: est enim tertia pomeridiana: ipsa hora dicitur Nona in ecclesia cathedrali, sed diebus ieiunii quatuor horis anticipatur, scilicet una antemeridiana. In Quadragesima expleta Nona que tertia post meridiem hora cantabatur, postea missa, et uespere psallebantur, quibus expletis clerus et populus ad refectionem, eamque unicam, pergebant, ut testantur S. Basilius, orat. 1, De ieiunio; S. Ioannes Chrysostomus, homil. 10 in Genesim; S. Augustinus, serm. 56 de temp.; S. Ambrosius, serm. 33; S. Bernardus, serm. 3 in Quadragesima; Micrologus De rebus ecclesiasticis, c. 49, et concilium Rotomagense A.  C. 1072, presidente Ioanne II, canone 20 idem precipit: Statum est ut nullus in Quadragesima prandeat antequam hora nona peracta uespertina incipiat, non enim ieiunat qui ante manducat. Hoc de ieiunio decretum religiosissime seruant monachi Benedictini abbatie S. Cyranni, unica refectione contenti ab Exaltatione S. Crucis usque ad Quadragesimam hora nona, scilicet tertia post meridiem; in Quadragesima uero post uesperas, scilicet sexta uespertina.

 Qua finita uespere mortuorum dicantur, etc. Sic quoque Ordinarium Rotomagense ms. In agendis mortuorum ita fiat singulis diebus: Ante uesperas dicatur: Placebo, exceptis Sabbatis et festis triplicibus. Hanc consuetudinem semper retinuerat  ecclesia cathedralis Rotomagensis usque ad annum preteritum, quo uesperas diei anteposuit uesperis defunctorum, que immutatio facta est pro quadragesimali tantum tempore propter nimietatem officiorum.

 uigilia mortuorum agatur. Hic concordat Ordinarium ms., in quo sic legitur p. 53: Post prandium sequitur uigilia mortuorum.

127  Lectio collationis recitetur. Collatio ista per totam Quadragesimam recitabatur ante Completorium, ut legitur in Ordinario ms., pag. 53 et 56. In his quatuor diebus  lectio legatur ante Completorium De dialogo Gregorii, etc. Sic teneas usque ad Cenam Domini. Item feria 2 Quadragesime,  ante Completorium usque ad Ramos palmarum legantur expositiones per ferias; et in Dominicis Quadragesime: legatur lectio de residuo expositionis eiusdem diei. Hec spiritualis collatio in clero et populo postea in corporalem collationem siue cenulam transmutata est, de qua uide Francolinum, De tempore horarum canonicarum, c. 38, n. 10.

 In omnibus horarum precibus semper Miserere mei Deus. Idem exstat in Breuiariis A. 1491 et 1578, in Psalteriis A. 1507 et 1586; quibus astipulatur Durandus, Ration. diuin. offic., l. uI, c. 32 De Dominica 1 Quadragesime: Hoc tempore dicitur regulariter octies in canonicis horis psalmus ille penitentialis, Miserere mei, Deus. In Ecclesia autem Rotomagensi ille psalmus dicitur tantum in uesperis  feriarum Aduentus, Quadragesime, et Iu Temporum, nec dicuntur psalmi illic assignati per horas, sed dicto capitulo dicuntur preces ut in Breuiario Rotomagensi, quibus oratio diei cum uersu Benedicamus Domino in fine subiungitur.

 Unum psalterium psalmorum subiungatur. Hic quemdam psalmorum numerum intellige, non integrum psalterium, quod indicat Radulfus Tungrensis libro De canonum obseru., propos. 21, in hunc modum: Et quia in sancta Quadragesima sancti Patres uoluerunt officium Ecclesie cum aliis bonis operibus omnimode augmentari, ideo in augmentum diuini cultus eiusdem temporis, diebus ferialibus Quadragesime et nouem lectionibus uacantibus, dicta  prima legitur psalterium hoc modo. Recepta cum prostratione uenia, incipit sacerdos: Deus in adiutorium; Gloria; Laus tibi; deinde quotidie leguntur decem psalmi de psalterio bini, et bini sub uno Gloria; post ultimum, Laus tibi; uersus, Intret; deinde litania tota: qua dicta omnibus prostratis dicuntur preces maiores cum septem psalmis et orationibus supradictis, et ad Per Dominum surgant omnes.

 Dicatur pro peccatis in Matutinis: uiuo ego, etc. Hec 128 sublata sunt in Ecclesia Rotomagensi, tam in Laudibus matutinis quam in uesperis.

 In uesperis Sabbati, etc., sanctorum agenda est memoria. Nulla olim tempore quadragesimali festiuitas, sed in uesperis Sabbati et Dominica die  sanctorum agebatur memoria quorum festa euenirent in hebdomada, sicut statuerat concilium Laodicenum, c. 49: Non oportet in Quadragesima natalitia martyrum celebrare, sed eorum in Sabbato et Dominica tantum memoriam fieri.

 Incipiente episcopo antiphonam: Immutemur. Eam cantor hodie inchoat quam chorus prosequitur.

 Cinerem cum aqua benedicta tribuat. Idem prescribit uetus Ordinarium ms. canonicorum regularium sancti Laudi Rotomagensis, in feria quarta Cinerum. Non aspergitur hodie aqua benedicta in cinerum impositione. Cineres benedicti in signum penitentie imponuntur, quia olim in cinere et cilicio penitentia agebatur  in cuius testimonium Ecclesia hac die canit antiphonam: Immutemur habitu in cinere et cilicio; et in cathedrali, Rotomagensi ecclesia in eiectione publice penitentium a diacono hastili appensum portatur cilicium, iuxta illud Durandi Ration., lib. uII, cap. 35: Cinis et cilicium arma sunt penitentium. De expulsione penitentium uidendus sermo egregius Iuonis Carnotensis episcopi, De capite ieiunii, inter ipsius opera iam editus.

 Ante processionem. Que expulsis penitentibus fit ad altare S. Stephani in eadem ecclesia, cantando responsorium; cum autem processio peruenerit ad capellam S. Stephani, omnibus genuflexis , dicuntur preces et orationes, ut in feria secunda Rogationum: quibus finitis litanie breues integre a duobus de secunda sede cantantur choro respondente, qui ordo 4 et 6 feriis usque ad feriam sextam in parasceue exclusiue seruatur, quarta feria ad altare S. Stephani, sexta ad altare S. Ioannis.

 Penitentes eiiciantur. Hec Durandus, Ration., lib. uI, c. 28: Penitentes namque tunc ab Ecclesia cum processione et cruce eiiciuntur, et in die Cene in eadem recipiuntur. De eiectione autem publice penitentium et conuocatione in 129 Ecclesia Rotomagensi, uide quid prescribat Ordinarium ms. post nostras obseruationes.

  Hymni in uesperis: Ex more docti mystico, etc. Iidem hymni habentur in Breuiariis Rotomag., an. 1491, 1578, et in Psalteriis an. 1507 et 1586; sed quotidie in uesperis usque ad primas uesperas Dominice Passionis, exceptis festis, dicitur hymnus: Audi, benigne conditor, et ad Matutinum hymnus: Ex more docti; ad Laudes uero: Iam Christe sol iustitie.

 Per adiectionem unius lectionis et unius responsorii. Per responsorium intelligas graduale, ut iam diximus. Idem legit Amalarius, l. I, De eccles. offic., c. 8, De secunda uarietate 4 hebdomade quadragesime: In quarta feria quarte septimane uarietas est per adiectionem unius lectionis et unius responsorii. Eadem die agitur scrutinium tertium  quod maximum est inter septem scrutinia . . . . . Eadem die instruuntur de auctoribus et initiis quatuor Euangeliorum.

 Traditur eis oratio Dominica et symbolum, quod, etc. Amalarius ibidem: Eadem die percipiunt orationem Dominicam et symbolum ad reddendum in Sabbato sancto Pasche. Idem docet, Guill. Durandus, Ration. diuin. offic., l. uI, c. 46, De quarta feria quarte hebdomade.

 In Sabbato quod palmas precedit pedes pauperum lauare ecclesiasticus Ordo precepit. Hinc in Sacramentario et Antiphonario uetus diei inscriptio: Sabbato uacat, dominus papa eleemosynam dat. Qua de re consule Amalarium, l. I, c. 9, et Rupertum abbatem Tuitiensem, De diu. offic., l. u,  c. 6. PR.

His subscribit Durandus, Ration. diuin. offic., l. uI, c. 66, De Sabbato ante Palmas: In hoc enim Sabbato intendere consueuit dominus papa pauperibus Christi dando eleemosynam, et mandatum celebrando. Item Gemma anime, l. III, c. 71.

 Post Tertiam, clerici cum ramis palmarum ad processionem pergant. Hic altum silentium de processione ad S. Gildardum, in qua defertur a duobus presbyteris corpus Christi in feretro reconditum: cuius institutionis licet fixum tempus statui non possit, saltem legitur idem ritus in Decretis B. Lanfranci Ordinar., c. 1, sect. 4, et in ueteri Ordinario ms. canonicorum S. Laudi Rotomagensis. Huius processionis ritum post obseruationes  ex Ordinario Rotomagensi ms. describimus.

130  Dominus uobiscum dicatur. Ita ordinaria mss., libri officiales mss. et Missalia quedam; iam uero nulla die ad passionem dicitur Dominus uobiscum.

 Cortina ante altare deponatur. Idem prescribit Ordinarium ms. canonicorum S. Laudi Rotomag. Ita quoque Ordinarium ms., p. 74: Ad passionem Domini cortina pendens inter chorum et altare non moueatur usque ad: Et uelum templi scissum est, et tunc trahatur ab utraque parte et scindatur per medium, et amplius non reponatur. Hec in ecclesia cathedrali Rotomagensi obseruantur.

  Omnes pulsentur campane. In ecclesia cathedrali more semiduplici, ut in Sabbatis uespere celebrantur, nec omnes campane sonant, sed tres tantum, ut in Dominicis; et duo cappati chorum regunt, sicut in duplicibus; in quibus concordat Ordinarium ms., p. 74: Ad uesperas non dicatur: Placebo, sed festiue pulsetur sicut in Dominica ob reuerentians Dominice Cene, et festiue cantetur et antiphone super psalmos cum neuma finiantur. Ant. Beatus uir. Psal. Nisi Dominus edificauerit, etc., secundum ordinem, et duo de secunda sede in cappis nigris de serico regant chorum;  duo de maiori sede in cappis. R\ Circumdederunt, et ad Magnificat altare et chorus thurificantur. Benedicamus ab uno ut in  semiduplicibus canitur. Item in ueteri libro officiali ms. ad usum Ecclesie Rotomagensis legitur: In uesperis omnes campane ut in nouem lectionibus pulsentur ob reuerentiam Dominice Cene. Idem prescribit Ordinarium ms. canonicorum S. Laudi Rotomagensis.

 Omnes simul pulsentur. Liber officialis Rotomagensis ms. ex bibliotheca Bigotiana: In quinta feria, in nocturno primitus campane sigillatim, post omnes simul pulsentur. Idem quod supra.

 In tertio Euangelii expositio. Non legitur de expositione Euangelii, sed de Epistola I B. Pauli ad Corinth., c. XI.

 Que sola remansit candela exstinguatur. Ita Ordinarium ms., p. 75. Psalmus, Benedictus  festiue cantetur, et candela que sola remanserat exstinguatur. Idem Liber officialis Rotomagensis ms. et addit: Ex quo uero ultima candela ad Benedictus exstinguitur, lumen in ecclesia usque post ignis benedictionem non accendatur. His tamen diebus in Ecclesia Rotomagensi in arca reseruatur ut postea reueletur, quemadmodum 131 apud Durandum legitur Ration. diu. offic. l. uI, c. 72. Candela autem que in medio est non exstinguitur, sed in fenestra uel arca accensa seruatur occulte, ut postea reueletur, et ecclesiam illuminet. In breuiariis uero Rotomag., an. 1491 et 1378. Et candela que remanserat abscondatur.

 Alta uoce cantentur. Nunc uespere uoce mediocri recitari solent, ex ordine diuini officii,  sicut hore canonice, exceptis Nocturnis et Laudibus.

 Dicto uersu ab aliquo puero. uersus subiungitur a choro, nec dicitur a puero nisi post Laudes in fine troporum. Responsorium autem post psalmos, de quo apud Ioannem fit mentio, legitur in Ordinario ms. canonicorum regularium S. Laudi Rotomagensis.

 Conuocatio penitentium. ueterem hanc et salutarem obseruationem Ecclesia Rotomagensis hetenus constantissime tenuit. Ceterum notare libet ex Ordinario, duplicem olim hac die absolutionem dari consueuisse, alteram populo post matutinas Laudes, alteram finita Nona penitentibus, que reconciliationi  et sermoni subiungebatur. De conuocatione et absolutione penitentium uide Ordinem Romanum, Alcuinum, lib. De diu. offic., De Cena Domini, Amalarium, lib. I, c. 12 et Rupertum, lib. u, c. 19. PR.

 Tam clerus quam populus prostrati absolutionem accipiant. Duplex hac die absolutio ex Ordinario ms. habetur: prima cleri et populi post Laudes, altera publice penitentium post Nonam, sic enim legitur, p. 76: Puer unus alta uoce dicat: Mortem autem crucis. Tunc chorus cum silentio dicat: Pater noster. Sed libera. Amen. Psalmus Miserere mei, Deus. Oratio: Respice, quesumus, Domine, quilibet per se Amen tantum. Tunc aperiatur lucerna. Hoc finito septem psalmi penitentiales dicantur.  Antiphona: Ne reminiscaris. Psalmus: Domine, ne in furore, et ceteri psalmi. Kyrie eleison, Christe eleison. Kyrie eleison. Pater noster. Et ne nos. u\ Mitte eis, Domine. u\ Conuertere, Domine. u\ Fiat misericordia. u\ Domine Deus uirtutum. u\ Domine, exaudi. u\ Dominus uobiscum. Oratio: Adesto, Domine, supplicationibus. Oratio: Deus qui humani. Alia oratio: Domine, sancte Pater. Postea dominus archiepiscopus, uel eius uicarius populum absoluat: Absoluimus uos uice beati Petri. Postea eos benedicat. Secundam absolutionem que est penitentium 132 ex eodem Ordinario ms. exhibemus post obseruationes nostras una cum sermone archidiaconi ad archiepiscopum Rotomagensem, pro reconciliatione publice penitentium nondum edito, ex ueteri  ms. codice bibliothece cathedralis ecclesie Rotomagensis 700 annorum.

 Quod in his tribus diebus nouus ignis accenditur. De triduano ignis accendendi ritu legendus Ordo Romanus, et Rupertus, lib. u, cap. 28. PR.

Ignis ille benedictus in ecclesia cathedrali, et in quibusdam parochiis Sabbato sancto populo distribuitur, ut ex eo ignis in Christianorum domibus accendatur. De quo uide Ordinarium ms. canonicorum S. Laudi Rotomagensis.

 Si episcopus fuerit, Gloria in excelsis cantetur; sin autem non. Idem docet Durandus, Ration. diu. offic., l. uI, c. 75, De officio misse ipsius quinte ferie. Item Ordinarium Rotomagense ms.  Ista die in parochiali ecclesia. Gloria in excelsis non dicatur. Hodie tamen dicitur in omnibus ecclesiis parochialibus diecesis Rotomagensis. In ecclesia cathedrali fit in missa consecratio chrismatis, cuius ritum et ceremonias describimus ex Ordinariis mss. ecclesie cathedralis Rotomag. et Bigot. post processiones solemnes.

 Usque missam noctis Dominice. Hec enim missa que Sabbato sancto dicitur, iuxta sacrorum canonum et Patrum decreta in nocte dicenda foret, cum ad noctem Dominice, resurrectionis pertineat.

 Sacerdos manibus tenens calicem, ant. Calicem incipiat. Sic constanter legitur in Libro officiali  ms. et in Missalibus ad usum Ecclesie Rotomagensis an. 1513, 1516, 1527, 1538, 1576 et 1604. Deinde dicantur uespere demissa uoce, presbyter tenens calicem in manibus incipiat hanc antiphonam: Calicem, etc. Hodie ab uno e maioribus chori inchoatur.

 Loco earum percutiantur tabule. Ita Alcuinus in libro De diu. offic., tit. De Cena Domini: Reticetur sonus signorum atque campanarum, pro hoc enim humilior sonus lignorum ad congregandum populum assumitur. Item Amalarius De Cena Domini: Nec non etiam altitudo signorum que fiebat etiam per uasa erea deponitur, et lignorum usus usquequaque humilior eris sono necessario pulsatur ut conueniat populus ad ecclesiam. Item Rupertus, Diu.  offic., l. u, c. 29: Ligneo malleolo in tabula suspenso et personante, populumque ad ecclesiam inuitante 133 significamus. Item Ioannes Belethus, De diuinis officiis, c. 100: Ad officium Tenebrarum non campanis pulsandum est, sed ligneis tabulis; et Guill. Durandus, Ration. diu. offic., l. uI, c. 71: Et non ulterius pulsant campanis, fit tamen signum cum tabula, . . . . . . ligni quidem usus humilior eris sono hoc ostendit, et inde Ecclesia Orientalis usum adhuc tenet lignorum, et ut populus humilior reddatur. Quibus concordat Missale Romanum 200 circiter annorum, et 1658 in die Cene: Facto signo cum tabula conueniunt.

 Sex psalmi. Hodie canuntur tantum quinque, et pretermittitur Benedictus; sed uespere altera  oratione a communione diuersa concluduntur. In ecclesia cathedrali chorus regitur a duobus cantoribus de secunda sede in cappis uiolacei coloris, et ad Magnificat altare thurificatur triplici ductu a celebrante cappa induto, qui et uesperas oratione complet.

 Ipsa die clerus et populus communicetur. Idem in Ordinario ms. et in Rituali Rotomagensi, an. 1651, p. I, pag. 400, precipitur ut feria quinta in Cena Domini omnis clerus, etiam presbyteri de manu presidentis seu prepositi in missa solemni communionem accipiant, memores institutionis sacre mense, in qua Dominus discipulos manu propria sui corporis compotes fecit; et in Missali Romano 200 annorum: Deinde fratres immediate communicant,  et postea completur missa.

 Medietas hostiarum absque uino in crastino reseruetur. Ordo Romanus: Missa expleta, communicent ordine constituto, et seruent de sancta usque in crastinum. Alcuinus, De Cena Domini. De eodem uero die legitur in Ordinibus, quod reseruandum sit de corpore Domini ad communicandum in crastinum. Consonant que legere est apud utrumque, ad feriam 6 Parasceues, omnes scilicet ea die communicare cum silentio. Amalarius tamen, lib. I, cap. 13 ex responsione Romani archidiaconi, obseruat contrariam fuisse Romane Ecclesie praxim. In ea  statione, ubi apostolicus salutat crucem, nemo ibi communicat. PR.

  Iterum communicentur. Obtinuerat is usus ante Ioannem, nam et Theodulfus Aurelianensis episcopus: In Cena Domini  et in Parasceue, in uigilia Pasche, et in die resurrectionis Domini, penitus ab omnibus communicandum. Capitul., c. 41; uiguitque post cum, nam Ioannes 134 Belethus libro De diu. offic., c. 99, dicit ab omnibus religiosis, quibus necessitas est, communicari. Ordinarium autem ms. canonicorum regul. S. Laudi Rotomagensis: His quatuor diebus nullus se, nisi rationabili causa, a communione debet subtrahere.

 Nudantes altaria. De nudatione altarium usque ad Sabbatum sanctum legendus Ordo Romanus De Cena Domini; Amalarius, l. I, De ecclesiast. offic., c. De Cena Domini; Gemma anime  De antiq. ritu miss., l. III, c. 86, etc. Quapropter qui his diebus priuatas missas celebrant presbyteri, uideant quam parum ueteri instituto et ecclesiastice hoc congruat discipline.

 Sola aqua parietes et pauimenta. Quod parietes et pauimentum aqua lauari debeant docet Alcuinus, lib. De diu. offic., in Cena Domini: Eodem die altaria templi et parietes siue pauimenta ecclesie lauantur. Alcuino astipulantur Ioannes Belethus De diu. offic., c. 103, et G. Durandus, l. uI, c. 76. In Ecclesia uero Rotomagensi altaria tantum uino et aqua lauantur.

 In quadam domo conueniant, et Dominico exemplo mandatum faciant. In naui ecclesie mandatum fit pauperum, nec hodie clericorum. De mandato  pauperum sic precipit synodus autumnalis an. 1641, art. 4: Ut feria quinta in Cena Domini mandatum Dominicum in singulis  ecclesiis, maxime uero in congregationibus clericorum et monachorum, religiose peragatur, pauperum pedes lauando, tergendo, deosculando, eisque ministrando cum omni humilitate, sicut in hac sancta metropolitana ecclesia, omnium nostre prouincie ecclesiarum matre ac magistra, laudabiliter obseruatur. Aduertant autem sacerdotes hanc pedum lotionem non posse omitti cum mandatum sit Dominicum, et a Domino institutum, ideoque ab omnibus, precipue pastoribus, exemplo Dominico fideliter est peragendum.

  In refectorium pergant. Idem legitur in Ordinario ms. canonicorum S. Laudi. uerum cum hodie in ecclesia cathedrali commune non habeatur refectorium, in capitulum pergunt, ut prescribit Ordinarium ms. et Processionale Rotomagense, et ibi legitur Euangelium Ioannis a principio cap. XIII usque ad finem XIu.

 Unicuique fratrum episcopus phialam uini exhibeat. uide 135 post obseruationes ea que de mandato prescribunt Ordinaria mss. Ecclesie Rotomag. et canonicorum S. Laudi.

 Mandatum pauperum mandatum fratrum precedat. Duplex enim in Ecclesia Rotomagensi olim mandatum, ut legitur in Ordinario et in Libro officiali Rotomag. mss.; et apud Rupertum, De diu.  offic., l. u, c. 22. De mandato pauperum, et in Missali Romano 200 annorum: Post nudationem altarium, hora competenti facto signo cum tabula conueniunt fratres ad faciendum mandatum, maiores abluunt pedes minoribus, tergunt et osculantur. De mandato pauperum et clericorum fit mentio in Processionali Rotomagensi anni 1588 in hunc modum: Post prandium mandatum pauperum fiat, et mandatum clericorum ita celebretur. Sacerdos indutus alba cum diacono et subdiacono Dominico exemplo mandatum seruat, et quantum placuerit de maioribus in albis pedes ceterorum lauent. Perspicue omnino et fuse de duplici mandato disserit Ordinarium canonicorum sancti Laudi Rotomagensis, feria quinta in Cena Domini.

  Omnes hore, exceptis matutinis. Ordinarium ecclesie metropolitane: Hore huius diei cum silentio in quatuor angulis chori dicantur more Iudeorum, de morte Domini consilium capientium. PR.

Sic Liber officialis Rotomagensis ms.

 Psalterium cum litania communiter dicant. Per psalterium hic intelligi possunt septem psalmi penitentiales cum litania, qui qualibet sexta feria per Quadragesimam post Laudes recitari solent, uel forsan psalterium psalmorum, de quo supra egimus. Forte satius dixerimus integrum psalterium, sic enim prescribit Ordinarium canonicorum S. Laudi Rotomagensis: Ipsa die singuli simul totum ex ordine psalterium in claustro dicant.

  A lectione libri Exodi inchetur. Nunc incipit a lectione Osee.

 Duo diaconi nudent altare sindonibus. Ordinarium Rotomagense et Liber officialis mss.: Duo clerici nudent altare sindonibus, et Ordinarium mss. S. Laudi Rotomag. Ordo Romanus: Duo acolythi. Missalia Ecclesie Rotomagensis an. 1516, 1527, 1538 et 1576. Hic subtrahantur due mappe a duabus partibus altaris desuper posite. Hodie non extrahuntur in diesesi Rotomagensi.

136  Excepta uoce Domini que * in aliis dicatur. Restituendus hic locus ex Ordinario et duobus libris officialibus mss. ad usum Ecclesie Rotomagensis, in quibus legitur: Diaconus in alba ante altare legat Passionem more lectionis, excepta  uoce Domini que more Euangelii legatur.

 Duo sacerdotes casulis induti, etc. Hec et sequentia eodem tenore continentur in Ordinario Rotomagensi post obseruationes nostras.

 Uniuscuiusque uenter in terra hereat. Sic Alcuinus lib. De diuin. offic., tit. De feria sexta que et Parasceue: Quando hanc crucem adoramus omne corpus nostrum hereat terre, . . . . . prosternimur corpore ante crucem mente ante Dominum. Item Amalarius, De ecclesiast. officiis, l. I, c. 14. De adoratione sancte crucis, et Guill. Durandus, Ration. diu. offic. l. uI, c. 77. De die Parasceues. Idem quoque habetur in Ordinario et libris officialibus Rotomag. mss. in officio diei Parasceues. uide Ordinarium  ms. canonicorum regularium S. Laudi Rotomagensis in eadem feria sexta.

 uino et aqua lauetur. Huius lotionis mentio fit in Ordinario et in libro officiali Rotomag. mss. bibliothece Bigotiane, in quibus sic legitur: Chorus finiat antiphonam, qua cantata crux paruula in commemoratione sanguinis et aque fluentis de latere Redemptoris aqua et uino lauetur, de quo post communionem sacram clerus bibat et populus, et ad opus infirmorum reseruetur, et in Processionali Rotomagensi an. 1588: Cruce adorata a clero et populo, lauetur uino et aqua, et tollatur in altum, et cantetur hec antiphona sequens: Super omnia, etc.

 De quo post sacram communionem clerus bibat et populus. Secus apud alios teste Micrologo,  qui notat ex Ordinis Romani prescripto in Parasceue uinum non consecratum cum Dominica oratione et Dominici corporis immissione consecrari  ut populus plene possit communicare. PR.

 Ministri crucis casulis induti, etc. Hec et sequentia in Libro officiali Rotomag. ms. habentur isdem plane uerbis. uide post obseruationes Ordinarium de Officio huius diei.

 A maiore ad minorem omnes communicentur. In Ordinario ms. et in Missalibus Rotomag. 1513, 1516, 1527, 1538, 1576 et 1604 hec leguntur: Communicetur qui uoluerit 137 sicut hesterna die. In Ordine Romano: Communicent omnes cum silentio. in Libro officiali Rotomag. ms.: Communicet  et omnes fratres sine osculo pacis. In Ordinario canonicorum S. Laudi Rotomagensis: Se et ceteros cum silentio communicet.

 Ad refectionem panis et aque pergant. Hec ieiunii seuera obseruatio, que in Ordinario et Libro officiali Rotomag. mss. habetur, non tantum apud nostrates uiguit, uerum etiam in aliis regionibus, ut ex Ordine Romano, et Alcuino constat; sic enim lib. De diu. offic., tit. De Cena Domini scribit: Ab hac nocte usque Ad Sabbatum nonnulli serui Dei imitantes apostolos ieiuni permanent; aliqui uero contenti sunt pane tantum et herbis; atque leguminibus, seu sicera. Idem confirmat Durandus, Ration. diu. offic., lib uI., cap. 77. De Parasceue, ubi ait: In Parasceue uno solo cibo uescimur. Ordinarium uero  ms. canonicorum regularium S. Laudi Rotomagensis: In mensa nonnisi panis et aqua, et herbe crude apponantur. Post prandium autem non sigillatim Completorium, sed in communi mediocri uoce cantatur, sicut et in die Cene Domini.

 Nona hora diei. Concilium Rotomagense sub Ioanne nostro celebratum A. C.  1072. can. 21: Item statutum est ut Sabbato Pasche officium ante Nonam non incipiatur. Ad noctem enim Dominice resurrectionis respicit, ob cuius reuerentiam Gloria in excelsis Deo, et Alleluia cantatur, quod etiam in officii initio, cerei scilicet benedictione, monstratur, Idem paulo post inculcatum est in concilio Aruernensi. PR.

 Idem docet Durandus, Ration. diuin. offic. lib. uI, c. 78. uerum Hugo a S. uictore, De speciali miss. obseruat., l. III, c. 21, hodiernum morem improbat. uere  antiqui iam fere transacto die Sabbati officium hoc celebrabant, sed modernorum debilitas ad epulas festinans tempus preuenit constitutum.

 Percussis tabulis. Quibus utuntur in plerisque parochialibus ecclesiis, sed in cathedrali porte ecclesie malleo ligneo percutiuntur.

 Cantante clero: Dominus. Qui sequitur hiatus suppleri potest ex ordinario ecclesie metropolitane, in quo hac die multa notatu digna prescribuntur. In his, ut benedictus ignis non exstinguatur, donec benedictus cereus eo 138 accendatur: sit uero  iuxta Romanum Ordinem alius cereus, qui a benedicto cereo illuminatus, ad fontes per septem dies deferatur, et loco instituto in fontes mittatur. Addit Ordinarium: Per cereum Christi designatur humanitas: lumen in cera, diuinitas uirginea carne obumbrata: ignis in cereo nouus ardens, noua doctrina a Christo in apostolos, ab apostolis in mundun resplendens. Item ut dum lectiones et litania cantabuntur, presbyteri catechizent infantes. Item ut si nullus infans fuerit ad baptizandum, non mittatur de chrismate et oleo in fontes; si autem fuerit, tunc mittatur. PR.

Eadem omnino leguntur in Libro officiali ms. ad usum Ecclesie Rotomagensis ex bibliotheca Bigotiana.

Hic notandum occurrit quod annus ab Incarnatione  Domini in cereo paschali inscribi debet, cuius inscriptionis meminere, Rupertus Tuitiensis, lib. uI De diuin. offic., cap. 29; Honorius, Gem. anime, De antiq. tit. miss., lib. III, cap 102; B. Lanfrancus in Decretis pag. 266; Guillelmus Durandus, Ration., l. uI, c. 80, et Ioannes Belethus, libro De diu. offic., c. 108, in eum, qui sequitur, modum: Annotatur quidem in cereo paschali annus ab Incarnatione Domini, inscribuntur quoque cereo paschali indictio, uel era, atque epacta. Hec in ecclesia cathedrali tantummodo seruentur, in qua tabula paschali a cancellario inscribitur, et cereo paschali affigitur, quam suo loco dabimus pro anno presenti 1678 ex eodem cereo cathedralis ecclesie depromptam.

  Alba licet baptizatis uti. Sic Alcuinus, in epistola ad Oduinum presbyterum, et Rabanus Maurus, lib. I De institut. cleric; cap. 29. Item Gemma anime, lib. I, c, 243: Baptizati autem ideo uestes albas portant, quia amissam innocentiam se recepisse insinuant.

 Quod per septem dies albe uestes portantur. Alcuinus, libro De diuin. offic., tit. De Sabbato sancti Pasche: Omni autem die usque in octauas ad missam ueniant et communicent. Item Rabanus, l. II, De institut. cleric., c. 39: Septem dies albas uocitamus propter eos qui in sancta nocte baptizati albis per totam hebdomadam utuntur uestibus, et per septem dies in angelico castitatis habitu, et luminibus celestis  claritatis, sanctis assistere sacrificiis solent. Idem precipit concilium Rotomagense sub Malgerto anno 1050 celebratum, 139 can. 19: Ut baptizati in eadem ecclesia in qua regenerationis gratiam acceperunt, et in qua parochiani existunt per octauos dies in Albis represententur cum cereis ardentibus.

 Per octauam qua uestes deponuntur. Sic Alcuinus, De Sabbato in Albis: Hodie albati qui in Sabbato sancto baptizati fuerunt, uestibus albis exuuntur. Amalarius, De Sabbato in Albis, cap. 51: Qui in Christo baptizati sunt et sunt agni nouelli, et hodie reuertuntur ad fontes ut exuant se albis.

 Duobus aliis tertiam litaniam incipientibus. Hodie hec litania a tribus cappatis de maiori sede canitur in choro finienda, ut ex Ordinario et libris  officialibus Rotomag. mss. colligitur: prima uero a septem pueris, secunda a quinque clericis de secunda sede in superpelliceis; que tres litanie describuntur in Ordine Romano et a sacrorum rituum expositoribus.

 Post Gloria in excelsis, altare incensetur. Ordinarium: Interim archiepiscopus, uel sacerdos cum diacono et subdiacono, candelabris et thuribulis ueniat, et confessione humiliter dicta alte incipiat: Gloria in excelsis Deo, absque tropis; et prosternat se omnis chorus.

Et addit: Et interim omnes campane pulsentur, et dehinc per omnes abbatias et parochias totius ciuitatis. Secus apud nos, nam  altare thurificatur dum Kyrie eleison a choro cantatur;  et chorus, dum Gloria in excelsis dicitur, ab acolytho incensatur.

 Duo cappati in pulpito Alleluia, Confitemini celebre cantent. Ioanni consonat Liber officialis ms. ad usum Ecclesie Rotomagensis. Sed in ecclesia cathedrali Alleluia cum uersu a duobus canonicis cantoribus qui cantauerint litaniam in cappis canitur in pulpito, alii duo canonici de maiori quoque sede cappis induti tractum ante altare succinunt, et lecto Euangelio in sacristiam recedunt.

 Communicato clero et populo. Ordinarium: Communicatis presbyteris et aliis quibus placuerit, uespere sic incipiantur; et Liber officialis Rotomagensis ms.: Communicato clero et populo, etc. Miramur  nonnullos recentiores a Patrum institutis adeo abhorrere, ut sacram communionem in hac missa, quod nocturna sit, populo dari non probent. Certe religiosa illa consuetudo, si alio unquam tempore, hac potissimum nocte obseruanda uidetur, qua mysticum Christianorum Pascha colitur. PR.

140 Quod Rabanus, De institut. clericorum, l. II, c. 38, non solum omnibus licitum, sed etiam quasi necessarium ostendit: Post baptismum uero et litanias sequitur sancta missarum celebratio, et communicatio corporis et sanguinis Domini, cuius participatione quicunque fidelium se hac nocte abstinuerit, nescio quomodo dicam illum Christianum, exceptis his qui pro capitalibus criminibus excommunicati penitentiam gerunt. Item Missalia Rotomagensis  Ecclesie an. 1516, 1527, 1538 et 1576. Communicatis quibus placuerit, uespere sic incipiantur, etc.

 Magnificat cantato et altari incensato. Idem habetur in Libro officiali Rotomagensi ms. sed hodie nec altare nec chorus thurificatur, ut etiam prescribit Missale Ecclesie Sarisberiensis in Anglia, an. 1555. Non thurificetur altare neque chorus.

 Hoc peracto quoddam responsorium cantetur. Nullum responsorium canitur, sed dicto Deo gratias, quisque domum reuertitur, ut notat Ordinarium Rotomagense ms. Ite missa est festiue dicatur, et benedictione accepta recedant; et Ordinarium ms. canonicorum S. Laudi Rotomagensis: Dicto Ite missa est a diacono, missa et uespere pariter finiantur.

  Post prandium. Prandium appellat non meridianam comestionem, sed unicam. Primis Ecclesie temporibus huic celebritati tota nox impendebatur. Decrescente postea baptizandorum multitudine, officium et noctis initium contrahi cepit, quod uespere, prandium, et Completorium subsequebantur. Rome serior fuit uesperarum quam prandii introductio. Nam anonymus Romani Ordinis scriptor  obseruat sua etate, in hac nocte de uespertinali synaxi apud Romanos nichil actum, neque ante missam, neque post missam; et paulo post subdit, eodem die domnum papam et ceteros Romanos oua manducare, et formaticum, id est caseum. PR.

 Decima hora noctis, etc. Illud sublatum est  in Ecclesia Rotomagensi.

 Diaconus dalmaticatus euangelicam lectionem pronuntiet. Nunc cappatus, incensato altari, candelabris et thuribulo precedentibus, pronuntiat Euangelium.

 Unumquodque responsorium a binis clericis indutis cantetur. 141 In Ecclesia Rotomagensi hodie primum et secundum respons. a tribus in cappis canuntur, tertium uero a quatuor qui cantauerint inuitatorium, quod in festis triplicibus temporis paschalis obseruatur.

 Post tertium responsorium officium sepulcri celebretur. De officio sepulcri fuse disserit Ioannes Belethus, lib. De diu. offic, c. 113, et Guill. Durandus, lib. uI, c. 87; et concordant cum nostro sepulcri  officio, quod uideas in fine post nostras obseruationes.

 Finita oratione. Hic inserenda uidetur processio ad crucifixum, quam mirum hac die uel tunc in usu non fuisse, uel certe a Ioanne, qui similium ad sequentes dies meminit, pretermissam. Eam describit Ordinarium, docetque solemni benedictione terminari consueuisse. Hoc finito  benedicantur ab archiepiscopo, si presens fuerit; et osculetur omnes fratres, dicens ad singulos: Resurrexit Dominus. PR.

Hunc ritum in Grecia tam clerus quam populus religiose tenet, quisque enim in die sancto Pasche sic salutem dicit: .

  Post capitulum. Sic quoque Ordinarium Rotomagense ms. Dehinc in capitulo, et ibi legatur lectio de Martyrologio ab uno puero, et sequatur u\ Pretiosa est in conspectu Domini. Oratio Sancta Maria, isti sancti, et omnes alii, etc. Per omnia secula seculorum. Amen. Tum postea legatur ab uno canonico diacono de expositione Euangelii

 Tertia cantata processio per claustrum. Processionem sic disponit Ordinarium Rotomagense ms. Sequitur processio per atrium in cappis, sacerdos et diaconus in Albis, et subdiaconus tunicam habeat cum cruce, candelabris et signis. Cantor incipiat: Maria Magdalene, cum uersu et regressu; quo finito tres de maiori sede cantent: Salue, festa dies, usque ad stationem. In statione cantor incipiat R\ Sedit angelus.  Tres de maioribus  in pulpito u\ Crucifixum in cruce [al., carne]. Nolite. Ad introitum chori dominus archiepiscopus, si presens fuerit, si non, cantor, incipiat: Christus resurgens, cum u\ Dicant nunc Iudei; quo finito dominus archiepiscopus, si presens fuerit, benedicat populum, et statim incipiatur missa. Et dominus archiepiscopus, si presens fuerit, habeat secum septem diaconos et totidem subdiaconos reuestitos, 142 de quibus duodecim sint de secunda sede, etc. Ad processionem omnes de choro sunt in cappis cum celebrante, diaconus dalmatica indutus, et subdiaconus tunica, cuius uice acolythus crucem defert tunica indutus.

 Officium diei celeberrime compleant. Ordinarium  sepe laudatum: Archiepiscopus, si presens fuerit, faciat benedictionem super populum ante Agnus Dei. Finito Agnus Dei, omnes qui uoluerint, communicent. PR.

Tres benedictiones episcopales olim in missa fieri solitas describimus ex ms. Pontificali bibliothece cathedralis Rotomagensis, quas in missis pontificalibus reuocari optat rituale Rotomagense, p. I, p. 503.

 Cum processione, etc. In his omnibus concordat Ordinarium Rotomagense ms.; sic autem habet in die Pasche, pag. 88. Ad uesperas tres de maiori sede in cappis cantent ad processionem: Salue, festa dies, cum diacono et subdiacono reuestitis, cruce, candelabris, thuribulis et signis; descendat processio per dextram alam ecclesie, usque ad occidentalem  portam ecclesie, et processione ordinata in naui ecclesie unus de cantoribus incipiat: Kyrie eleison, et processio ad chorum redeat cantando: Christe eleison; et finito Kyrie eleison, incipiatur ab uno de maiori sede ant. Alleluia. Illi qui cantauerint ad processionem: Salue, festa dies, regant chorum, et unus ex illis incipiat in dextro choro psal. Dixit Dominus, psal. Confitebor, psal. Beatus uir. Ant. Alleluia quatuor. Eadem legere est in libro officiali Rotomagensi ms; et apud Durandum Ration., lib. uI, c. 89. De ista processione ante uesperas, et de Kyrie eleison, nichil hodie fit in Ecclesia Rotomagensi, licet habeantur in Breuiariis ad usum Rotomagensis Ecclesie an. 1491 et 1578 editis; et in Breuiario Dominicanorum: Ad uesperas non dicatur: Deus  in adiutorium, sed dicto Pater noster, sic incipiantur: Kyrie eleison, etc.

 Per Kyrie eleison uesperas incipiant. Pius ille ritus, quem germane antiquitatis ignorantia nostro demum seculo aboleuit, e Romanis fontibus ad nos emanauerat. Ordo Romanus: Die sancto Pasche conueniente schola temporius cum episcopis et diaconibus ad sanctum Ioannem in ecclesia maiore ad locum crucifixi, incipiunt, Kyrie eleison, et ueniunt usque ad altare: ascendentibus diaconibus in pogium, 143 episcopi et presbyteri statuuntur in locis suis, et schole ante altare. Finito Kyrie eleison, innuit archidiaconus primo schole: et ille inclinans se illi, incipiat Alleluia cum psalmo: Dixit Dominus Domino meo, etc. Alcuinus lib. De diuin. offic. Eadem die  ad uesperas ad sanctum Ioannem congregatur maturius uniuersus gradus ecclesiasticus in ecclesia maiore, in loco qui uocatur crucifixio: ibique inchoat schola: Kyrie eleison, et eo concentu perueniunt usque ad altare, etc. PR.

 Benedicamus Domino ab his qui Alleluia cantarunt dicatur. Nunc a tribus de secunda sede in superpelliceis.

 Psalmum: Laudate, pueri, Dominum, cantantes ad fontes pergant. Iste processionis ritus laudabiliter obseruatur in cathedrali et plurimis parochialibus ecclesiis huius ciuitatis, qui in ordinario ms., p. 88, describitur disertis hisce uerbis: Unus de maioribus incipiat: Alleluia, et unus de regentibus chorum incipiat: Laudate, pueri, Dominum,  laudate nomen Domini, Alleluia. Sit nomen Domini benedictum, etc. Alleluia: et sic cantando psalmum eat processio ad fontes cum diacono et subdiacono, et ampulle a duobus presbyteris albatis, et cereo benedicto, quem ferat unus diaconus  de secunda sede, et chorus psalmum finiat, et dicat Alleluia quatuor, et Hec dies sine Alleluia, et uersu. Et post cantetur ante altare S. Ioannis: Alleluia, u\ Laudate, pueri et reiteretur Alleluia; quo finito sacerdos dicat: Oremus. Deus, qui ecclesiam tuam. Per Christum Dominum. Festiue unus de maiori sede incipiat: Alleluia, et unus de regentibus chorum psal. In exitu Isrel de Aegypto, Alleluia, u\ Facta est Iudea sanctificatio eius, etc. Alleluia, alleluia;  u\ Mare uidit et fugit, etc. alleluia, alleluia, alleluia. Et sic ad finem perducatur, et in fine psalmi dicatur: Gloria Patri, Alleluia. Sicut erat, Alleluia, alleluia. Surrexit Dominus de sepulcro, Alleluia, alleluia, alleluia. Et cantando psalmum descendat processio per aliam alam ecclesie ad occidentalem portam ecclesie; et processione in naui ecclesie statuta, et ultimo uersu psalmi finito, tres  de maiori sede in pulpito cantent Alleluia, u\ Redemptionem, non reiteretur Alleluia in fine; quo finito sacerdos dicat uersum: Dicite in nationibus. Oremus. Deus, qui pro nobis Filium. Sequatur memoria ibidem beate Marie, antiphona: Paradisi porta. u\ Post partum. Oremus. Gratiam tuam 144 quesumus, Domine Ad introitum chori memoria omnium santorum,  antiphona: Lux perpetua. Si diligeretis. u\ uox letitie. Oremus. uide, Domine, infirmitates. Tres pueri: Benedicamus Domino, Alleluia. Idem quoque habetur in Breuariis Rotomag. an. 1491 et 1578, et in Processionali Rotomagensi pag. 168 et seq. Huius antiquissimi ritus mentio fit in Ordine Romano, apud Alcuinum, G. Durandum, in ordinario ms. canonicorum S. Laudi Rotomagensis, etc.; eumque improbare non possunt, qui baptismi memoriam in hominum animis indeletam seruari cupiunt.

 Huic antiphonam: Lux perpetua, concinentes. Tempore paschali in processione ad crucifixum nulla apud Ioannem nostrum habetur sancte Marie memoria, neque in Ordinario ms. canonicorum  S. Laudi: reperitur tamen in Ordinario et officialibus libris mss. et Processionalibus, nec non Breuiariis ad usum Ecclesie Rotomagensis.

 Dies septem in cappis, etc. In ecclesia cathedrali Sabbato in Albis ad missam quinque pueri albis induti, siue cappis, non ita pridem regebant chorum. Idem legitur in Ordinario ms. p. 93. Ad missam nulla cappa in choro, sed quinque pueri in albis regant chorum. Officium: Eduxit populum suum. Psalmus: Confitemini Domino et inuocate. Quinque pueri predicti cantent: Kyrie eleison, Rex genitor et Gloria in excelsis, prosam: Omnipotens genitor; quinque pueri cantent prosam, et chorus respondeat residuum. Oratio: Concede, quesumus, omnipotens Deus. Nulla memoria, nisi ut prenotatur. Epistola: Deponentes  omnem. Alleluia. u\ Hec dies. Quinque pueri in pulpito Alleluia. u\ Laudate, pueri; sequitur alius uersus: Sit nomen Domini. Hoc finito quinque pueri incipiant in pulpito: Iubilans concrepa, et chorus respondeat neuma. In ecclesia cathedrali hodie omnia fiunt ut in duplicibus.

 Ad crucifixum post uesperas fiat processio. Idem processionis ritus describitur in Ordinario ms. sancti Laudi. Fit hodie in diecesi Rotomagensi post uesperas processio, in qua non portatur crux, sed candelabra et thuribulum, iuxta Ordinarium Rotomagense ms. et dum cantatur R\ Dignus es, Domine, crucifixus a celebrante cappa induto et genuflexo triplici ductu thurificatur. Duo in pulpito canunt u\ O quam. Dicitur uersus et oratio de cruce, et post  memoriam 145 B. Marie, ad introitum chori dicitur antiphona de sanctis cum uersu et oratione.

 Oratione Dominica et symbolo. In Completorio per octauam non dicitur oratio Dominica nec symbolum; sed post Nunc dimittis decantata antiphona oratio dicitur, et dicto Benedicamus, Completorium finitur.

 Dies octauus ut primus celebretur. Non eodem modo, sed more duplici colitur.

 Responsorium Surrexit, a duobus cantetur Scilicet in cappis, qui chorum regant.

 Unaqueque nocturna cum una antiphona. Ex his et sequentibus patet, apud maiores nostros tempore  paschali Dominicarum et festorum officium tribus nocturnis constitisse. Ut secus postea fieret, peruicit breuitatis ratio, non discipline: quod ualde improbatur a Guillelmo Durando, l. uI, Ration. diu. offic., cap. 89, et Radulfo decano Tungrensi, libro De canonum obseruantia, propositione 10. PR.

 Sex lectiones de Apocalypsi legantur, et tres de resurrectione. Hinc apparet olim in Rotomagensi Ecclesia tres nocturnas dici solitas, que reperiuntur in Ordinario ms. canonicorum S. Laudi Rotomagensis; eas adhuc retinet Romana Ecclesia, multe quoque cathedrales ecclesie. De lectione Apocalypsis concordat Ordinarium Rotomagense ms. Nos uero legimus de Actibus apostolorum  usque ad hebdomadam tertiam, in qua legitur liber  Apocalypsis, postea canonice epistole usque ad uigiliam Ascensionis.

 Nonum a duobus clericis cantetur. Scilicet de maiori sede in superpelliceis tantum, quod in Ecclesia Rotomagensi seruatur in tertio responsorio per Dominicas temporis paschalis.

 Matutine Laudes cum una antiphona: Angelus. Ad Laudes in Dominicis usque ad Ascensionem psalmi dicuntur sub una antiphona: Alleluia.

 In Dominicis matutinis semper fiat processio. In Dominicis usque ad Ascensionem tantum fit processio in Laudibus, ceteris Dominicis nulla in Laudibus, sed immediate ante Tertiam post aspersionem aque.

  Sine tropis et Laudibus. Quid sint tropi docet Durandus 146 lib. Iu, Ration., c. u, et post eum Pamelius in fine tomi II Liturgicon Eccl. Lat. Ad hanc cantus speciem referende sunt litanie  prosate, ut Kyrie, fons bonitatis. Quod ad Laudes attinet, uaria est eius nominis apud liturgicos acceptio. Plerumque enim sumitur pro Alleluia, ut apud Isidorum, lib. I De eccl. offic., cap. 13, qui sensus huic loco non conuenit, ubi agitur de officio quod celebratur cum Alleluia, sed sine Laudibus. Itaque cum hic troporum, Laudumque simul occurrat mentio, rectius per Laudes huiusmodi intelligemus cantum aliquem ecclesiasticum tropis affinem. Nam et Durandus loco predicto tropos appellat Laudes ad introitum conuertibiles. Coniecture facem  prefert anonymus S. Audeni monachus in Historia Ioannis nostri ad calcem gestorum archiepiscoporum Rotomag. his uerbis: Finitis itaque Kyrie eleison cum duobus rhythmis, id est, nostro iudicio tropis, exacto Gloria in excelsis Deo, quod inceptum ab abbate Ricardo Sigiensi  chorus celeberrime fuerat exsecutus cum Laudibus, id uero totum expendebatur in prestolatione archipresulis. Quo ex loco colligitur Laudes illas in missis solemnibus hymno Gloria in excelsis interseri, uel certe subiungi consueuisse: quem quidem hymnum in missa Sabbati sancti absque tropis decantatum, paulo ante obseruauimus ex Ordinario. Eius generis erat prosa Quem ciues celici, que iuxta idem Ordinarium, in nocte  Natalis Domini a clericis pastores agentibus, post hymnum predictum cantabatur: itemque O gloria sanctorum, ibidem in festo sancti Stephani. Denique Laudum nomine forte censeri posset insignis ille cantus, Christus uincit, de quo supra. PR.

 Cum duobus Alleluia et sequentia. Sequentia non dicitur, sed quatuor Alleluia canuntur.

 Quandiu R\ Dignus es cantatur, Apocalypsis legatur. In Breuiariis Rotomag. an. 1491 et 1578 post octauam Pasche legitur Apocalypsis, quibus concinit Ordinarium ms., p. 2: Post octauam Pasche incipiatur liber Apocalypsis, et legantur de eo tres lectiones per hebdomadam usque ad Dominicam in qua cantatur: Iubilate Deo. In crastino incipiantur Epistole canonice, et legantur de ipsis quotidie tres  lectiones per ferias usque ad uigiliam Ascensionis Domini. Et Micrologus, De ecclesiast. obseruat., cap. 54: In octaua Pasche historiam: 147 Dignus es, Domine, et Apocalypsin iuxta ordinem incipimus.

 Per dies feriales in nocturna sex psalmos. Tempore paschali tres tantum dicuntur psalmi per ferias.

 Unum tantum Alleluia cantetur. Ita quoque Micrologus, De eccles. obseruat., c. 55, et G. Durandus, Ration. diuin. offic., l. uI, c. 89. Sed in Ecclesia Rotomagensi in officio tam de Tempore quam de Sanctis a Pascha usque ad Pentecosten canuntur quatuor Alleluia, exceptis Rogationibus et uigilia Pentecostes.

 Si alio tempore euenerit, omnes exceptis paruulis  ieiunent. Hoc indicat Ordinarium ms. bibliothece Bigotiane: Item si euenerit in die octaua, memoria ad utrasque uesperas, Matutinum et missam, et in crastino reseruetur cum ieiunio. Item si euenerit in Sabbatis aut Dominicis resurrectionis, processio et ieiunium in crastinum reseruentur; in Ordinario autem ms. cathedralis ecclesie: Missa de ieiunio cantabitur, et omnes ieiunabunt. Hinc duo notanda occurrunt: primum quod olim Ecclesia Rotomagensis ieiunium obseruaret in festo S. Marci, quando non concurrebat cum octaua Pasche, aut Dominicis tempore paschali. Secundum quod omnes exceptis pueris et infirmis ieiunarent. Simile reperitur mandatum prefixum initio Breuiarii Rotomag., an.  1578, et Abrincensis, an. 1592, De obseruatione ieiunii: Sacerdotes ecclesiarum precipiant omnibus etatem adultam habentibus instituta ieiunia obseruari, ut ieiunium Quadragesime, etc. Et omnia predicta prohibeant expresse, et sub pena peccati mortalis. Illud uero ieiunium postea in abstinentiam a carnibus fuit mutatum, similiter in diebus Rogationum.

 Ad ecclesiam S. Petri, S. Audeni. Hunc morem etiamnum seruat ecclesia metropolitana. De antiquitate et dignitate ecclesie S. Audeni uide Surium in uita eiusdem sancti ad 24 Augusti; Dudonem, De moribus et actis Norman., lib. II; Willelmum Gemetic., lib. II, cap. 18; Ordericum, initio libri III et lib. uIII, pag. 710. PR.

 Item in Charta Riculfi Rotomagensis archiepiscopi legitur: Cenobium D. Petri, almique Audeni; processu uero temporis unicum nomen S. Audeni, cuius corpus hac in ecclesia fuit tumulatum, sortita est. Huius processionis ritum uide post notas.

 148 Nona dicta comestum pergant. Excepto enim-Quadragesime tempore, aliis ieiunii diebus frangebatur hora nona ieiunium, ut constat ex Micrologo, c. 49, De capite ieiunii, et pluribus aliis.

 Simili modo dies Rogationum celebrentur. De ieiunio Rogationum sic loquitur Rabanus, lib. II, De institut. cleric., cap. 4: Ante hanc ergo diem Ascensionis Domini mos est ecclesiarum Occidentis per tres dies proximos ieiunium exercere et litanias agere, et hoc congrue. uide Amalarium, lib. I, cap.  37, De litania maiori.

 Sex prime lectiones de sanctis dicantur. Eadem plane habentur in libro officiali Rotomagensi ms.; nunc autem una nocturna dicitur, in qua prima lectio de expositione Euangelii, secunda et tertia de cruce; fit memoria martyrum in primis uesperis, Laudibus et missa.

 Processio ad crucem in uesperis et Matutinis, et missa fiat. Processio nulla fit, nisi sit Dominica, scilicet ante Tertiam, nec Laudes neque sequentia in aliquo officio canuntur.

 In uesperis cantor chorum regat. Huius diei officium in omnibus pene est immutatum; nunc enim duo cantores cappati chorum regunt, quatuor alii de maiori sede item cappis induti, istis recedentibus  in uestiarium, responsorium canunt. Olim tres nocturne uigilie, hodie una tantum dicitur, scilicet tres psalmi cum tribus antiphonis, et in cappis tres lectiones de expositione Euangelii leguntur, cum totidem responsoriis, quorum primum et secundum a tribus in cappis, tertium a quatuor regentibus chorum decantatur.

 Post Tertiam processio fiat. Ordinarium Rotomagense ms. post Tertiam processionem immediate constituit, p. 109. Ad Primam Iam lucis, etc. Dehinc eatur in capitulum [ms., capitulo], et ibi legatur ab uno diacono de maiori sede de residuo expositionis Euangelii. Pulsetur processio festiue. Sequitur ad Tertiam hymnus: Nunc sancte. Sequitur processio,  etc. Tanta est eo die in cathedrali ecclesia rerum confusio, propter populi affluentiam, ut Tertia, Sexta, Nona et postea missa solemnis usque ad quartam aut quintam horam pomeridianam differantur, qua circiter hora reus e carcere educitur. Unus cantor in cappa misse officium inchoat quod musici prosequuntur, pauci enim canonici et pauci capellani 149 intersunt, quia uiri et femine illorum sedes occupant; sic quisque per ecclesiam uagatur, et ecclesia strepitu et tumultu resonat, ac gladiis euaginatis et armis more castrorum resplendet. Finita missa statim dicuntur uespere, ut quadragesimali tempore.

 Historia: Deus omnium. Hec uox in scritoribus de rebus sacris aliquando psalmum significat,  ut l. III, De Gemma anime, c. 19. Historiam: Domine, ne in furore tuo, pro penitentia canimus; aliquando lectionem, ut Gemma anime, l. Iu, c. 118, De aduentu Domini. Historia, Clama in fortitudine, non ad Quatuor Tempora, sed ad proximam septimanam Natalis Domini pertinet; aliquando uero responsoria et antiphonas, sic enim habet Radulfus de Riuo proposit. 12. Prenotetur  quod antiphone et responsoria ad unum diem uel obseruationem pertinentia uocantur historia. Sed sepissime pro responsoriis accipitur: apud Micrologum, De ecclesiast. obseruat, c. 54. In octaua Pasche historiam: Dignus es, Domine, incipimus; apud Radulfum, De Riuo, lib. De can. obseru., proposit. 16. Simili modo seruatur Historia: Dignus es, et historia: Si oblitus.  In Ordinario uero Rotomagensi historia frequenter pro responsoriis usurpatur, in quo etiam legitur: Et responsorium de historia, Deus omnium. Idem sepe uidetur in Ordinario canonicorum S. Laudi Rotomagensis.

 Actus apostolorum legantur. Ita quoque Ordinarium Rotomagense ms., p. 2: In crastino Ascensionis Domini incipiantur Actus apostolorum, et legantur de ipsis per hebdomadam tres lectiones usque ad uigiliam Pentecostes. Item in Breuiariis 1491 et 1578 legantur usque ad uigiliam Pentecostes quotidie tres lectiones de Actibus apostolorum, excepta Dominica et die octaua. Nunc per octauas Ascensionis et Pentecostes leguntur Patrum expositiones in Euangelia.

  Octaua hora diei populus ad ecclesiam conueniat. Scilicet secunda post meridiem, hodie uero quarta hora diei scilicet decima matutina. Ordo lectionum et tractuum in quibusdam immutatus est, cetera ut in Sabbato sancto Pasche, excepta benedictione ignis et cerei.

 Pax accipiatur. Ordinarium Rotomagense ms., p. 113: Sanctus et Agnus festiue, et pax datur. uide que diximus de osculo pacis in obseruationibus de officio misse.

 150 Post uesperas et Matutinas ipsa die memoriam resurrectionis peragant ad crucifixum. Nulla post uesperas et Matutinas hodie processio ad crucifixum, in qua fiat memoria resurrectionis, et  in Ordinario Rotomagensi ms. legitur: Nulla memoria. Reperitur tamen hec processio in Breuiario Fiscannensi an. 1627 in primis uesperis.

 Dies octauus ut primus celeberrime agatur. Nunc autem ritu triplici 2 classis in honore SS. Trinitatis colitur.

 Hymnus a tribus clericis cappatis altare incensantibus inchetur. Aliter ecclesie metropolitane Ordinarium et praxis, nam ternarius numerus ad septenarium iam excreuit non cappatorum, sed casulatorum. PR.

Hodie in Ecclesia Rotomagensi a septem casulatis et altare incensantibus inchoatur hymnus, qui ab ipsis et a choro alternatim perficitur, ut in Ordinario ms., p. 114, habetur: Septem presbyteri de maiori  sede cum septem thuribulis casula induti ante altare ueniant cum diacono et subdiacono reuestitis  et medius presbyterorum incipiat. Deus in adiutorium, et simul incipiant hymnum: ueni, creator Spiritus, et tunc pulsentur omnes campane, et dicant totum uersum flexis genibus incensando altare. Chorus: u\ Qui paracletus diceris. Septem presbyteri: u\ Tu septiformis. Chorus: Accende lumen. Presbyteri: u\ Hostem repellas. Chorus: u\ Per te sciamus. Presbyteri: Sit laus Patri. Finito hymno presbyteri uersis uultibus ad chorum  incipiant antiphonam: Accipite Spiritum sanctum, et totam finiant, et cantor festiue incipiat psalmum: Legem pone, et presbyteri interim inter se priuatim Tertiam dicant, qua finita recedant.  Et feria secunda et per hebdomadam: Ad Tertiam sacerdos missam cantaturus cum diacono et subdiacono reuestitis  incipiat in choro ante formam: Deus, in adiutorium, cum duobus thuribulis et candelabris, et simul incipiant: ueni, Creator, incensando quandiu uersus a parte dicta cantabitur, et sinister chorus finiat dictum uersum, dexter chorus alium uersum cantet, et sic finiatur hymnus, et sic fiat per hebdomadam alternatim. Ant. Repleti sunt. Cantor incipiat psalmum: Legem pone, et sacerdos cum diacono et subdiacono sedeant super formam chori. Finita antiphona dicat sacerdos capitulum: Dum complerentur. R\ Spiritus Domini, etc. Sacerdos dicat: Dominus uobiscum. Oremus. 151 Deus, qui hodierna die, etc. Finita Tertia  recedant, et cantor incipiat officium misse. Iisdem fere uerbis hec leguntur in libro officiali Rotomagensi ms. bibliothece Bigotiane.

 Flores diuersi coloris immittantur. Liber officialis prefatus: Dum hymnus cantatur altare incensetur, luminaria accendantur, signa pulsentur, et flores de diuersis coloribus ad instar carismatum sancti Spiritus desuper chorum sparsim mittantur. A decem aut circiter annis mos iste tam in cathedrali quam in parochialibus ecclesiis non immerito obsoleuit, qui in Ordinario ms., p. 114, sic describitur: Sequitur Tertia, et dum incipitur. ueni, Creator, proiicientur per familiares thesaurarii existentes in deambulatoriis inferioribus turribus ante crucifixum, scilicet inferius,  et quantum poterunt infra chorum folia quercuum, nebule et stuppe ardentes in magna quantitate, et ad Gloria in excelsis misse emittent uolare uersus chorum aues paruas et mediocres, et non magnas, cum nebulis ligatis ad tibiam in competenti numero, et continuabuntur premissa usque ad Euangelium: et hec omnia fient ad expensam thesaurarii et capituli equis portionibus.

 Si alicuius sancti festiuitas euenerit, de sancto cantetur. Per octauam Pentecostes, si sanctorum festiuitas euenerit, post octauam transfertur.

 Missa in tertia feria de angelis. Hodie non dicitur de angelis, sed propria que in Missalibus Rotomagensis diecesis assignatur.

 Epistola legatur: uidi ostium, et Erat homo  ex Phariseis Euangelium. Idem habetur in libro officiali Rotomagensi ms. bibliothece Bigotiane, et in Missalibus Rotomagensis Ecclesie an. 1516, 1527, 1538 et 1576. Hodie legitur Epistola beati Pauli ad Romanos, c. XI: O altitudo, etc., et Euangelium secundum Mattheum, c. 28: Dixit iehsu discipulis suis: Data est mihi omnis potestas.

 Incipiatur Regum historia et Paralipomenon. Libri Paralipomenon non leguntur in Ecclesia Rotomagensi, sed tantum quatuor libri Regum usque ad Dominicam proximiorem Kalend. Augusti.

 Liber Tobie et Esdre. Esdras non legitur, sed solummodo liber Tobie in tertia Septembris hebdomada, in quarta uero et quinta Iudith et Esther.

  Post matutinas tantum Laudes defunctorum. In ecclesia 152 cathedrali post nocturnum dicuntur ante Completorium.

 In uesperis Abbati et Dominicalibus matutinis de cruce cantetur. In Ordinario ms. canonicorum S. Laudi: Ab octauo Pentecostes usque ad Aduentum Domini in omnibus uesperis et Matutinis fiat memoria de sancta cruce, nisi in duplicibus festis. Ad processionem post uesperas Sabbati nichil de cruce canitur, sed de beata uirgine Maria, licet in Ordinario Rotomag. ms. legatur: Sequatur processio, antiphona: O crux splendidior. u\ Omnis terra. Oratio: Deus, qui unigen. In Matutinis autem Dominicalibus nulla fit processio extra tempus paschale, nisi intelligas  eam que post aspersionem aque fit immediate ante Tertiam.

 Ultimam benedictio non sequitur. Id est, oratio super populum, que ulterior ultima benedictio dicitur Amalario, lib. III, cap. 37. PR.

 Propter Dominice noctis honorem. Hinc constat missam in Sabbatis Quatuor Temporum sub uespera fuisse celebratam: ob officii enim prolixitatem et sacram ordinationem missa sepe usque ad noctem Dominice protendebatur; quapropter officio uacabant isti dies, et officium Dominice in missa desumebatur, ut notant diuinorum officiorum expositores.

 In missa uespertinali quidem hora. uidelicet circa quintam aut sextam horam post meridiem.

  Ante nonam fieri sacra auctoritate prohibetur. In hodiernis ordinationibus non fit ordinum collatio antequam Nona dicatur, sed sex aut septem horis None officium anticipatur. Admonitionem in ordinationibus clericorum fieri solitam post notas ex ms. codice exhibemus.

 In die uero Dominica episcoporum ordinatio celebretur. Huius ordinationis ritum post obseruationes e ms. codice cathedralis ecclesie 700 annorum eruimus.

 In uesperis bine et bine pulsentur campane. Hac die ad uesperas omnes sicut in Matutinis campane pulsantur.

 Responsorium duo cappati canant. Responsorium a quatuor in cappis, sicut inuitatorium et  nonum responsorium in Matutinis, canitur; nec cantor in uesperis, sed duo cantores in cappis ad psalmos regunt chorum. In Matutinis tertium et sextum respons. a tribus in cappis canuntur.

 Diaconus cappa indutus cum processione pergat ad pronuntiandum 153 Euangelium. Cum processione, id est, cum thuriferario et duobus ceroferariis, pergat ad modum processionis, incensato altari. Primus thuriferarius incedit, post duo ceroferarii, quos sequitur diaconus cappa indutus qui lecturus est Euangelium in pulpito; quod in omnibus festis triplicibus, tam prime quam secunde classis, obseruatur. In secundo autem, quinto, et octauo responsoriis non incensatur altare, neque chorus.

  Omnes clerici pro posse ecclesie induantur. Ad processionem hodie et in festis solemnioribus omnes cappis induuntur pro posse ecclesie; immerito uero nonnulli in ea colorum uarietatem improbant, cum ecclesia, licet ditissima, tot eiusdem coloris ornamenta suppeditare non possit quot sunt clerici. Attendant illi quod sponsa Christi circumdata sit uarietate, et, sicut Dauid propheta regius testatur , in fimbriis aureis circumamicta uarietatibus.

 Clerus, et cui ex populo placuerit, communicetur. Antiqua Ecclesie regula et praxis est ut post communionem cleri populus communicetur; que iam in plurimis parochialibus ecclesiis abrogata est. Qua tandem ratione, mihi non compertum est.

  In Nocturnis quatuor lectiones legantur. Tres solummodo in ecclesia Rotomagensi per octauas leguntur lectiones: ordinarium quoque ms. tres tantum numerat, item breuiaria an. 1491 et 1578, etc. Prima lectio dicitur de expositione in Euangelium, secunda et tertia de Sermonibus Patrum.

 Omnium sanctorum. Hec festiuitas eodem modo quo assumptio celebratur, excepto eo quod sequitur ex Ordinario Rotomagensi ms., p.254: In isto festo dicuntur benedictiones proprie. Prima lectio, secunda, tertia, septima, octaua, et nona legantur in cappis, cetere in superpelliciis. Omnes lectiones de maiori sede. Primum responsorium, secundum, tertium, sextum, et nonum in cappis cantetur. Dominus  archiepiscopus legat primam lectionem. Primum responsorium tres de maioribus in cappis. Secundum responsorium dominus archiepiscopus, cum eo decanus et cantor in cappis. Tertium responsorium tres de maioribus in cappis. In secundo nocturno, tres de maioribus in cappis  R\ O constantia martyrum.

 154 Non dicatur hymnus aut inuitatorium. Ordinarium Rotomagense ms. Matutine ita incipiantur. Duo de maiori sede regant chorum ut in uesperis. Ant. Dirige. Psal. uerba mea, etc. et in Breuiariis Rotomag. an. 1491 et 1578 hec leguntur: Ad Matutinas, antiphona. Dirige. Non legitur inuitatorium apud Ioannem Belethum, c. 161 de Celebratione officii mortuorum, nec apud G. Durandum, nec apud  Honorium Augustodun.; libro enim Iu Gem. anime, c. 116, sic lego: In officio mortuorum imitamur officia mortis uel sepulture Domini, ideoque inuitatorium non cantatur, et benedictiones ad lectiones non dantur. Item nec in rituali Lexouiensi an. 1661 habetur inuitatorium in die commemorationis omnium defunctorum et in depositione defuncti, nec in Breuiario Parisiensi an. 1557, et Manuali item Parisiensi 1581, nec in Ordinario ms. canonicorum regularium S. Laudi Rotomagensis. Hoc inuitatorium D. Franciscus a Ioyosa Rotomagensis archiepiscopus in Manuali Rotomag., an. 1612, primus instituit, et successor eius D. Franciscus de Harlay I in Breuiario Rotomagensi anno 1618 edito.

 Duo regant chorum. Cantor chorum regit: a  duobus in cappis Graduale canitur, a duobus item cappatis Tractus; sed in ecclesia cathedrali a quatuor cantatur, quia in ea more triplici missa celebratur.

 Hore diei nullomodo pretermittantur. Hinc et inferius apparet quod tunc in Ecclesia Rotomagensi preter officium mortuorum officium de die diceretur, ut in Breuiario Romano hodie obseruatur; quod etiam confirmant uerba sequentia: Has ferialiter dictas agenda mortuorum festiua sequatur.

 In Completorio. De secundis uesperis et Completorio mortuorum nulla fit mentio in ordinariis mss., nec ullum breuiarium Rotomagense assignat.

 Festiuitas natiuitatis S. Ioannis Baptiste, etc. Festiuitates S. Ioannis Baptiste, et passionis SS. Petri  et Pauli, et S. Michelis in mense Septembri ritu triplici 2 classis per totam diecesim celebrantur, ut festum SS. Trinitatis.

 Inuitatorium in Matutinis a tribus clericis cantetur. In festis triplicibus a quatuor, in duplicibus et semiduplicibus a duobus in cappis in medio chori, in simplicibus et feriis ab uno in stallo suo in superpellicio canitur inuitatorium, 155 nunquam a tribus in Ecclesia Rotomagensi.

 Dies octauus ut Dominica celebretur. Nunc ritu duplici colitur.

 Dedicatio sancti Michelis in mari. Que et festiuitas S. Michelis in periculo maris, in antiquo ecclesie metropolitane Martyrologio nuncupatur die  16 Octobris. Eius autem ueneratio etiam ad exteros transiit. In concilio enim Oxoniensi apud Anglos celebrato an. Christi 1222 recensetur inter festa a rectoribus Ecclesiarum et capellanis in obsequio diuino et laude celebranda cum interdictione minorum operum seruilium. PR.

  In uesperis et Matutinis chorus non regatur. In his uesperis et Matutinis chorus a duobus cappis indutis regitur, sed ad Te Deum altare non incensatur.

 Officium cum Laudibus et Sequentia celebretur. De istis Laudibus nichil fit in Ecclesia Rotomagensi, Sequentias tantum in festis triplicibus retinuit cathedralis ecclesia.

 Matutina non dicatur. Officium nocturnum pariter et diurnum de istis sanctis agitur in diecesi Rotomagensi.

 Romani, Audeni. Cum auctoris scopus fuerit librum hunc non in unius metropoleos sed totius prouincie usum exscribere, nemo miretur si precipuos Ecclesie nostre tutelares in infimam sanctorum  classem redegerit, multaque preterea uel omiserit, uel obiter perstrinxerit, ad peculiares eiusdem ecclesie cerimonias pertinentia, quorum notitia peti potest ex Ordinario. Cuiusmodi sunt solemnes Dominice Palmarum, et ascensionis processiones, ac S. Audeni festiuitas, Ioannis tempore  celeberrima: Quod hic consulto notatum uoluimus, ne quis inde sugillandorum rituum nostrorum occasionem arripiat. PR.

Festum S. Romani ciuitatis Rotomagensis patroni et archiepiscopi ritu triplici in ecclesia obseruatur, non item in populo qui totus negotiationi et deambulationi hac die incumbit, ita ut ecclesia iure merito lugeat eo quod non sint qui ueniant ad solemnitatem. Concilium Rotomagense anno 1581, presidente Carolo  Borbonio archiepiscopo Rotomagensi et S. Romane Ecclesie cardinali, de cultu diuino in genere, art. 4 et seq. de istis nundinis et mercatibus publicis in diebus festis maxime conqueritur, et rebelles 156 excommunicatione plectit. Festum uero S. Audeni Rotomagensis item archipresulis ritu duplici celebratur per totam diecesim, solemniter autem et triplici more in ecclesia S. Audeni propria canonici cathedralis ecclesie celebrant, ad quam eo die fit processio ex cathedrali ecclesia, que post obseruationes nostras in ordine processionum est extrema.

 Responsorium a duobus clericis absque cappis cantetur. In Sabbatis per annum quando in uesperis habetur responsorium, scilicet in Aduentu, et a Septuagesima  usque ad Trinitatem, a duobus in cappis canitur, similiter in omnibus Dominicis inuitatorium.

 In Matutinis una tantum antiphona cantetur. Nunc antiphone nouem super psalmos canuntur, excepto tempore paschali.



ACTA uETERA QUORUM IN NOTIS FACTA EST MENTIO.





RELIGIOSISSIMO PATRI ET DOMINO D. FRANCISCO II. ARCHIEPISCOPO ROTOMAGENSI, NORMANNIAE PRIMATI.

157 Opportune prorsus accidit, religiossissime presul, ut dum restituendo pristino sacrorum rituum splendori impensius prouidentia tua inuigilat, ex improuiso manibus nostris occurreret liber De ecclesiasticis officiis, ab annis circiter sexcentis, Ioannis tum Abrincensis episcopi, qui postmodum metropoli tue prefuit, singulari diligentia scriptus, et uenerabili Maurilio decessori suo in prouincie usum oblatus. Hunc etati nostre diuino munere sepositum e Salicosani cenobii solitudine, ubi diutius nec sine damno delituerat, tandem aliquando, nominis tui auspiciis, in publicum reuocamus eo maiori fiducia quo potiori iure rem Ecclesie tue origine institutoque propriam, celsitudini tue non tam dicari quam uindicari oporteat. Antistitis pallium una cum corpore sacra lex humari iubet, eiusque usu successoribus interdicit. Longe alia est scriptorum operumque ratio que superstite fama fructuque transeunt ad posteros, ac tenebris et silentio quantumuis sepulta reuiuiscunt. Eius generis est liber iste, cuius notitiam uel inde 158 gratiorem fore speramus quod multa contineat, que partim in Ecclesia tua religiose hactenus obseruantur, partim haud ita pridem subito quodam uicissitudinis estu magis abrepta quam abolita, multorum adhuc animis herent nulloque negotio repeti possunt, prorsus ut appareat optimum hunc sincere antiquitatis testem ac uindicem diuinitus, quasi e diuturno somno, excitari, qui publicis cleri studiis facem preferat, tueque in primis sollicitudini emerita magisterii auctoritate cooperetur. Excipiat igitur pietas tua, religiossissime presul, Ioannem in exiguo mutiloque codice rediuiuum, et clericorum manibus euectum in sedis ac honoris partem postliminio restituat. Quidquid uero opelle nostre preclaris eius lucubrationibus accessit, ita placide spectet ut patrocinii tui gratia quantum decessori ad gloriam tantum nobis uirium ad studia ac disciplinam additum fateamur.

Celsitudini tue addictissimi, GEORGIUS RIDEL, IACOBUS MALET, et IOANNES LE PREuOST Ecclesie tue canonici.





Sequuntur processiones solemnes que per annum fieri solent in ecclesia cathedrali Rotomagensi, ex Ordinario ms. ad usum eiusdem ecclesie.




PROCESSIO AD S. GILDARDUM DOMINICA IN RAMIS PALMARUM.


159 In ramis palmarum. Finitis Matutinis deferatur corpus Domini ad locum destinatum [al., determinatum] in feretro a duobus sacerdotibus de secunda sede in albis, et sint duodecim famuli circa feretrum portantes duodecim torchias quas debet dominus archiepiscopus; et duo de prefata [al., prima] sede ferant duas torchias chori, et associent corpus Domini usque ad atrium Sancti Gildardi . . . . . Ordo in ramis palmarum. Tertia cantata  clerus et populus totius ciuitatis ad matrem ecclesiam 160 conueniant, et processione ordinata cum cruce discooperta et candelabris ad altare crucis, in quo benedictio palmarum fiet, pergat; et cantor incipiat ant. Ante sex dies solemnitatis. Sequitur alia antiphona Ante sex dies Pasche. Finita antiphona, dicat archiepiscopus uel sacerdos super ramos orationem Actiones  nostras, quesumus, Domine. Finita oratione subdiaconus reuestitus, uerso uultu ad populum, in pulpito legat quasi lectionem cum titulo Dicite, filie Sion. Qua finita cantor incipiat R\ Circumdederunt, u\ Quoniam. Quo finito Euangelium a diacono dalmaticato legatur in pulpito Cum appropinquasset iehsu. [Al., add. quo lecto] Sequitur benedictio ramorum, et dicantur orationes Deus, qui dispersa  congregas, per omnia secula seculorum. Amen. Aeterne Deus , cuius Filius pro salute. Postea dominus archiepiscopus uel sacerdos super ramos aquam benedictam aspergat, et hec oratio sequitur: Deus, qui per oliue ramos. His itaque peractis distribuantur rami, et cantor incipiat: Pueri Hebreorum tollentes. Alia ant.: Pueri Hebreorum uestimenta. Hoc finito pergat processio ad locum destinatum [al., determinatum], cantore incipiente R\ Cum audisset turba, u\ Et cum appropinquasset. Sequitur ant. Fratres, hoc enim sentite. Sequantur 161 alie antiphone ad placitum cantoris, quantum necesse fuerit. Ant. Cum audisset populus. Alia ant. Prima autem. Alia ant. Cum appropinquaret Dominus. Cum autem uentum fuerit ad locum ubi statio debet fieri, fiat sermo ad populum. Quo finito quinque de secunda sede cantent in albis hos uersus ante feretrum ubi corpus Domini fuerit portatum [al. add. ad illum locum] priuatim ante lucem illius  diei, u\ En rex uenit. Quo finito, dominus archiepiscopus uel sacerdos, cantor, diaconus et subdiaconus cum choro de statione sua flectendo genua [add. respondeant] Salue, quem Iesum, incensando. Quinque clerici u\ Hic est qui de Edom uenit. Dominus archiepiscopus, cantor, diaconus et subdiaconus, et chorus Salue, lux mundi, incensando et flectendo genua. Quinque predicti clerici. u\ Hic est ille qui ut agnus. Interim sicut prius dominus archiepiscopus,  cantor, et alii Salue, nostra salus. Quo finito, dominus archiepiscopus, cantor, diaconus et subdiaconus uertant se ad feretrum, et incensent corpus Domini honorifice, cantore incipiente cum domino archiepiscopo et reuestitis, incensando, et ter repetatur, et chorus ducat ad finem Dignus es, Domine. Alia antiphona Hosanna filio Dauid. Hoc finito processio redeat, cantore incipiente antiphonam Ceperunt omnes turbe. 162 Sequantur respons. Dominus iehsu, u\ Conuenerunt, R\ Cum audisset turba, u\ Et dum appropinquaret. Cum autem processio ad portam ciuitatis ordinata [al., ornatam] uenerit, sex pueri turrim ascendant  , et hos uersus festiue cantent Gloria, laus et honor. Dominus archiepiscopus uel sacerdos, cantor, cum reuestitis incensando incipiat Gloria, laus, flectendo genua, et chorus ducat ad finem. Item sex pueri u\ Isrel es tu rex. Chorus, flexis genibus, dominus archiepiscopus, cantor et alii Gloria, laus, ut prius. Item  pueri u\ Cetus in excelsïs, dominus archiepiscopus uel sacerdos, et alii ut prius. Item pueri u\ Plebs Hebrea; Gloria, laus, ut supra. Hoc finito dominus archiepiscopus uel sacerdos, cum [al., add. cantor] reuestitis incipiat ant., et omnes flectant genua, et chorus finiat: In nomine Iesu. Qua finita cantor incipiat R\ Ingrediente Domino, u\ Cum audisset. Et intret processio urbem. Sequitur R\ Cogitauerunt autem, u\ Testimonium. Ad introitum atrii cantor incipiat Collegerunt pontifices. Quatuor presbyteri de maiori sede cum rubeis et uiridibus cappis  induti ante ianuas ecclesie cantent hunc uersum Unus autem ex ipsis; chorus Ne forte. Hoc finito, intret processio ecclesiam, et feretrum, in quo corpus Domini fuerit, ante portas ecclesie a duobus 163 presbyteris in transuersum ablatum teneatur, et clerus et populus subintrent. Hoc finito, statim discooperiatur crucifixus, et dominus archiepiscopus uel sacerdos, cantor, diaconus et subdiaconus incipiant, flectendo genua, Aue, rex noster, et chorus similiter, Aue, rex  noster. Dominus archiepiscopus et alii dicant Aue, rex noster. Et chorus Aue, rex, noster, et totam deinceps finiat antiphonam Fili Dauid. Qua finita, quatuor diaconi de secunda sede nigris cappis induti in pulpito retro crucifixum uersis uultibus ad se ipsos cantent hoc resp. Circumdederunt, cum uersu et regressu. Quo finito, ad introitum chori cantor incipiat ant. Principes sacerdotum, et cantando intret processio chorum. Sequitur alia ant., si necesse fuerit, Multa turba Iudeorum, qua finita, dominus archiepiscopus, si presens fuerit, benedicat populum, et incipiatur missa.



PROCESSIO AD S. AUDeNUM. IN FESTO S. MARCI EuANGELISTAE.

Ad Sextam ant. In uelamento, etc. Interim preparetur processio, et nota quod si euenerit infra octauam Pasche, ita celebretur. In motu processionis  in eundo ad aliquam ecclesiam cantetur a tribus de maiori sede de his uersibus, quantum opus 164 fuerit, Salue, festa dies. Cum uero peruentum fuerit ad ecclesiam nulla ibi cantetur missa, sed cantetur de sancto ecclesie R\ uel ant. cum uersu et oratione; qua finita, redeat processio per portam orientalem, et cantetur a tribus de secunda sede litania Domine, defende nos. Si alia dies fuerit, cantor incipiat ant. Exsurge, et dicatur a sacerdote u\ Ostende nobis, Domine; oratio Ascendant ad te. Demum moueatur processio a choro ordinata cum cruce, candelabris et signis, presbytero, diacono et subdiacono reuestitis, et pergant ad locum consuetum, et ibi cantetur missa de ieiunio Et in motione  processionis cantor incipiat ant. Propitius esto, demum alia, si necesse fuerit: In nomine Domini. Quibus cantatis cantetur R\ uel ant. de sanctis, per quorum parochias processio transierit, ad placitum cantoris; et post dicantur septem psalmi penitentiales, quibus finitis dicatur ant. Ne reminiscaris. Et post dicatur de ieiunio officium Exaudiuit de templo, etc., sicut in feria secunda Rogationum habetur, et post missam fiat processio ante altare cum precibus et orationibus ibi pertinentibus. Deinde incipiatur a tribus de secunda sede hec litania: Domine, defende nos, et chorus respondeat Domine, defende. Cantores, Sancta Maria, etc., per 165 litaniam usquedum ueniant ad ecclesiam.



PROCESSIO AD S. ELIGIUM. FERIA SECUNDA IN ROGATIONIBUS.

Finita Sexta paretur processio, in qua clerus et populus totius ciuitatis cum feretris, crucibus  ,  signis et uexillis ecclesiasticis ad metropolitanam et matrem ecclesiam conuenire tenentur. Ad quam sic confluentibus, honeste extrahantur feretra et sanctuaria reliquiarum portabilia de thesauro ecclesie, et deferatur successiue et per ordinem usque ad chorum quodlibet feretrum per duos sacerdotes [al. capellanos] communiam percipientes de secunda sede scriptos in tabula ad placitum scriptoris, reuestitos albis, et super altaria chori situentur feretra, [  quorum capellanorum quilibet inde sex denarios percipiet de bursa domini archiepiscopi pro qualibet die ipsarum processionum, exceptis illis qui portabunt feretrum sancte Anne, et etiam debent habere quilibet unum par chirothecarum a fratribus confratriarum;] et in cuiuslibet feretri exitu de thesauro cantor incipiat alte antiphonam propriam tali sanctuario, que per assistentes capellanos continue cantabitur associando feretrum cum fratribus confratriarum, qui tenentur 166 interesse, usque ad introitum chori; ac per hebdomadarium  uel dietarium reuestitum omnibus sacerdotalibus uestimentis [al., indumentis] preter casulam, cum thuribulo, a puero altaris sibi tradito, incensum offeratur cuilibet feretro ab exitu thesauri usque ad introitum chori, concomitantibus diacono et subdiacono similiter reuestitis, cum duobus pueris perferentibus ardentes cereos in candelabris usque ad primum ascensum altaris, iuxta introitum chori de latere dextro, et ibidem pueris cum candelabris quiescentibus, per alium puerum offeratur collectarium sacerdoti, qui alte dicat ibidem uersiculum et collectam appropriatam tali sanctuario, finiendo basse Per Christum Dominum nostrum. Quibus sic expletis, pro primo feretro, similiter fiat pro quolibet altero, tali ordine seruato quod primo educatur feretrum corporis et capitis S. Seueri, secundo feretrum Omnium Sanctorum, tertio sancte Anne, quarto beate Marie, quinto sancti Romani. Quibus peractis, cantor in sua cathedra chori incipiat alte  antiph. Exsurge, Domine; Psal. Deus, auribus; Ant. Exsurge. Sacerdos reuestitus in choro ante aquilam, cum diacono et subdiacono reuestitis, cum cruce et candelabris, dicat u\ Ostende nobis. Oratio Ascendant ad te, Domine. Hoc 167 finito, moueat processio, et eat ad locum destinatum per portale Sancti Stephani, et deferatur quodlibet feretrum per duos sacerdotes [al., capellanos] predictos usque portale ecclesie, et de portali usque ad introitum ecclesie ad quam uadit processio, deportetur  per fratres confratrie. In quo introitu iterum sacerdotes recipiant feretrum, et introducant intra ipsam ecclesiam, et situentur in suis locis consuetis; et ante quodlibet feretrum precedant duo  clerici  de predicta [al., prima] sede cum cereis accensis et candelabris confratriarum que uenerint de domibus ipsarum confratriarum, cum ipsis fratribus usque ad ecclesiam, preter duos qui recipiant cereos et candelabra in ipsa ecclesia, et precedant ante feretrum beate Marie. Et in progressu processionis cantor incedat in medio processionis inter capellanos, [  et precedant ipsum curati Sancti Dionysii et Sancti uigoris in habitu ecclesie cum uirgis excoriatis  ad custodiendum ordinem capellanorum. Qui curati similiter cum processione reuertuntur, et in progressu predicto cantor] incipiat in choro antiphonam Propitius esto, et de aliis antiphonis cantetur, secundum quod tempus poposcit, et secundum ordinem prescriptum per istam feriam, et de responsoriis et antiphonis 168 sanctorum per quorum parochias processio transibit. Priusquam processio ueniat per istos tres dies ad loca consueta, per tres dies procedentes monachi prius  cantent responsorium uel ant. de sancto ecclesie cum uersu et oratione, et chorus immediate post eos cantet similiter, et oratione dicta fiat sermo ad populum; quo facto dicantur preces ante altare cum prostratione. Quibus finitis, in regressu tres clerici de secunda sede incipiant litaniam istam Saluator mundi, salua nos. Et sic ueniant ad ecclesiam cantando, et chorus respondeat Kyrie, eleison. Cum autem processio uenerit ad ecclesiam sancti Saluatoris, ibi subsistat, et cum monachi cantauerint, statim canonicis et clericis simul aggregatis in atrium predicte ecclesie, incipiat cantor hanc antiphonam: Isti etenim maximo; finita antiphona, sacerdos dicat uersum Exsultent iusti. Oratio Propitiare nobis. Finita oratione, separetur processio, et resumant cantores litaniam ubi dimiserant: cum autem processio uenerit ad ecclesiam litania finiatur in choro. [  Nota quod in qualibet die trium dierum processionis religiosi sancti Audeni tenentur mittere  per suos seruitores ad domum cantoris ecclesie Rotomagensis, uel eius locum tenentis, 169 hora prandii, unum panem magnum, unum galonem boni uini, honestum ferculum piscium, et unum magnum flaconem de pinguedine lactis, sicque in duobus primis diebus reportantur uasa, et in tertia die dimittuntur, et pertinent cantori.]



PROCESSIO AD S. GERuASIUM. FERIA TERTIA IN ROGATIONIBUS.

Secunda die in Rogationibus conueniant omnes ad matrem ecclesiam ut in feria secunda, et incipiat cantor ant. Exsurge, Domine, etc., ut supra. Interim incensentur sanctuaria, et conueniat processio, sicut hesterna die, et eat processio ad locum consuetum, et exeat per portale Sancti Romani, cantore incipiente antiphonam De Ierusalem exeunt. Alia antiphona Cum iucunditate, et de ceteris antiphonis, quantum necesse fuerit, et cantetur ad placitum cantoris de sanctis per quorum ecclesias transibit processio.  Sequuntur septem psalmi: cum processio uenerit ad locum consuetum cantetur a nostris, immediate post monachos, de sancto ecclesie, R\. Concede. Sacerdos uersum et orationem dicat, ut debet, et post fiat sermo ad populum. Quo facto, dicantur preces cum prostratione; quibus finitis, cantor incipiat responsorium de sanctis 170 R\ O constantia martyrum, et recedant finito responsorio. Tres de maiori sede incipiant litaniam Humili prece et sincera deuotione; et chorus respondeat, et cantetur usque ad Sanctum Nicolaum de Bello uisu  . Cum autem processio uenerit ad introitum atrii Sancti Nicolai dimittatur litania, et cantor incipiat hoc responsorium:  Quadam die, et transeundo per antedictam ecclesiam cantetur. Finito responsorio, sacerdos dicat uersum Ora pro nobis, beate Nicole. Oratio Deus, qui beatum Nicolaum. Finita oratione, recedat processio, cantore incipiente hoc responsorium: Ex eius tumba. Finito responsorio, tres de secunda sede sumant litaniam, ubi tres de maiori sede dimiserunt, et cantent usque ad portam magni Pontis  , et ibi fiet statio sicut ad Sanctum Saluatorem; et postquam monachi  cantauerint, cantor incipiat ant. Isti sunt uiri sancti, et ibi dicat sacerdos uersum et orationem, ut supra ad Sanctum Saluatorem. Dehinc separetur processio sicut heri, et cantores litaniam resumant Audene Dei, etc., et in choro finiatur.



PROCESSIO AD S. NICASIUM. FERIA QUARTA IN ROGATIONIBUS. Olim ad S. Trinitatem de Monte.

 171 Tertia die in Rogationibus omnes conueniant ut supra, et moueat processio, et eat ad montem Sancte Catherine , et exeat per portale Sancti Ioannis, cantore incipiente antiphonam Exsurge, Domine, etc., ut supra. Quo finito, cantor incipiat antiphonam Surgite, sancti. Ant. Miserere. Ant. Multa sunt, et de aliis, quantum necesse fuerit. Sequuntur septem psalmi. Intrante processione ecclesiam Sancti Michelis cantor incipiat R\ Te sanctum Dominum, et sacerdos dicat uersum et orationem. Finita oratione moram ad placitum faciat. Quo facto, cantor incipiat R\ de S. Michele Princeps sancte, et exeant. Finito responsorio, dicantur quindecim psalmi. Quibus finitis incipiat cantor post monachos R\ Honor, uirtus, et ibi, finita oratione, fiat sermo ad populum, quo peracto dicantur preces cum prostratione, quibus finitis recedat processio cantore incipiente R\ Summe Trinitati; quo finito, cantor incipiat R\ Regnum  mundi. Quo finito, incipiatur hec sequens litania a tribus de maiori sede Ardua spes mundi, et cantent eam quousque processio ueniat 172 in biuium sancti Michelis. Tunc dimittatur predicta litania, et tres presbyteri de secunda sede incipiant istam litaniam: Rex, Kyrie; chorus reiteret. Item iidem: Sancta Maria. Item tres diaconi de secunda sede: Rex uirginum. Tres uero subdiaconi de eadem sede: Seruis tuis, et sic deducant usque ad Sanctum Macutum , et ibi fiat statio; et cum cantauerint monachi, et oratione dicta, cantor incipiat in atrio Sancti Macuti antiphonam Gaudent in celis  . Qua finita, et oratione dicta, separetur processio, et recedant, cantore incipiente R\ In circuitu tuo, cum uersu et regressu; quo finito, cantores litaniam resumant, et cantetur ut prius usque ad portale uersus Magdalenam. In introitu ecclesie cantor incipiat hanc antiphonam: Saluator mundi, et finiatur in choro.



PROCESSIO IN ASCENSIONE DOMINI.


Sequitur processio; per portam orientalem exeat, et eat ad ueterem turrim . In primis cantor incipiat R\ Tempus est ut reuertar, u\ Pacem relinquo, et de aliis responsoriis cum uersibus suis, quantum placuerit. Hoc expleto tres de maioribus cantent hos uersus: Salue, festa dies, quousque 173 uenerint ad locum in quo consuetum est catenatum solui. Et redeundo cantores cantent hunc uersum: Solue catenatos, et alios uersus, donec ueniant ad occidentales portas ecclesie, ubi duo presbyteri canonici albis induti in turre, uersis uultibus ad populum, incipiant R\ uiri Galilei, et totum finiant.  Quo finito, dominus archiepiscopus, uel sacerdos, cantor cum reuestitis incipiant Tu, rex glorie, Christe. Dexter chorus Tu patris sempiternus es Filius; sinister chorus, Tu ad liberandum. Et sic cantent uicissim usque, eterna fac, dominus archiepiscopus et alii; cantor incipiat O rex glorie, Domine uirtutum. Finita antiphona intret processio ecclesiam, et feretrum sancti Romani ante ianuas ecclesie a duobus sacerdotibus in albis in transuersum teneatur, et populus subintret, cantore incipiente R\ Omnis pulchritudo, cum uersu et regressu, et ascendant processio ad chorum. Finito responsorio, incipitur missa.



PROCESSIO POST TERTIAM. IN FESTO CORPORIS CHRISTI.

Sequitur processio in cappis per atrium, et portetur feretrum in quo sit corpus Christi honorifice a duobus sacerdotibus indutis casulis albis, et cum illis quatuor 174 pueri in albis qui incensent feretrum.  [  Et alii duo clerici qui portent duas torchias cere circa feretrum.] Mouente processione cantor incipiat R\ Homo quidam fecit, u\ uenite. Finito responsorio, tres de maioribus cantent Salue, festa dies, Qua Deus in cibum. In statione uerbum caro factum est , tres de maioribus in pulpito u\ In principio erat. Plenum gratie. Quo finito, sacerdos cum diacono et cantore cantent ante feretrum, quod in medio nauis in transuersum teneatur, hos uersus sequentes, incensando et flectendo genua. u\ Aue, uerum corpus natum. Chorus idem repetat  , flexis genibus, u\ uere passum.  Chorus idem u\ Cuius latus. Chorus idem. Quibus finitis, ad introitum chori incipitur antiphona O quam suauis est! Finita antiphona, benedictio domini archiepiscopi, si presens fuerit. Sequitur missa, etc.



PROCESSIO AD S. AUDeNUM. IN FESTO S. AUDeNI ROTOMAG. ARCHIEP.

Sequitur processio apud Sanctum Audenum, et ibi dicantur uespere de sancto Audeno festiue. Antiph. Similabo. Psalmi  feriales. Ant. Confessor Domini. Ant. Iste est qui ante. Ant. Amauit eum. Ant. Iustum deduxit. Capitulum Ecce sacerdos. R\ Miles Christi. Hymnus Iste confessor. u\ Ora 175 pro nobis, beate. Ant. Suscipe nostra, cum trina repetitione. Psal. Magnificat. Oratio de Communi. Finitis uesperis, redeat processio ad ecclesiam. Et in crastinum eat processio apud Sanctum Audenum, sicut in uesperis, finita Sexta, post maiorem missam  , et sint omnes cum monachis in  processione, et missa in cappis. [  Et debent soluere dominis de capitulo abbas et Conuentus Sancti Audeni per procuratorem centum solidos de quibus quilibet canonicus presens debet percipere duos solidos, et septem religiosi de Sancto Laudo quilibet duos solidos, et pueri chori quinque solidos; residuum debet distribui inter capellanos communiam percipientes; et etiam pueri altaris debent percipere uas, in quo portatur aqua benedicta, plenum bono uino de cellario Sancti Audeni.] Post missam redeat processio ad ecclesiam, et in pace recedant, et inde ad refectionem.





FRAGMENTA QUAEDAM Ex Ordinario ms. cathedralis ecclesie Rotomag. desumpta.



Dominica I Aduentus, ad Matutinum.


Tres de secunda sede R\ Aspiciens a longe, et debent habere quilibet unum 176 galonem uini  de cellario archiepiscopi.

Nono die natiuitatem Domini precedente cantari incipiantur antiphone que per O inchoant, quas preces non subsequantur, non tamen commemorationes dimittantur. Prima a cancellario ecclesie incipiatur, si presens fuerit; si non, ab uno de maioribus non tenente dignitatem de sinistra parte; et sic de dextra parte fiat. Secunda antiphona a decano ecclesie incipiatur. Tertia antiphona a cantore ecclesie incipiatur. Quarta antiphona a sacrista ecclesie incipiatur. Quinta antiphona ab archidiacono uulcassini Francie incipiatur. Sexta antiphona ab archidiacono maiori. Septima antiphona ad placitum cantoris a parte hebdomadarii. Et dominus archiepiscopus incipiat O uirgo uirginum; et omnes antiphone cum bina repetitione; et post Completorium  eant ad loca consueta, siue in capitulo, et ibi incipiatur: O; quo finito, moderate bibant, et in pace recedant. Amen.

Et nota, ex quo incipientur antiphone iste: O, incensentur altaria et chorus dum cantabitur Magnificat.



uigilia Natiuitatis Domini.

Expositio Euangelii legatur a diacono in cappa  alba  in pulpito cum candelabris 177 et thuribulo Cum esset desponsata. Psal. Benedictus. Interim incensentur altaria et chorus.



In Natiuitate Domini.

Tres lectiones legantur de Prophetia, et tres lectiones de Sermone, et tres lectiones de Expositione. Tres prime lectiones de secunda sede, cetere secundum ordinem de maiori sede; nonam dominus archiepiscopus. Primum responsorium et secundum bini et bini de secunda sede, tertium responsorium tres de secunda sede in cappis; quartum et quintum responsorium bini et bini de maiori sede, sextum responsorium dominus archiepiscopus, cum eo decanus et cantor in cappis; septimum et octauum responsorium bini et bini de maiori sede, nonum responsorium tres de maioribus in cappis. Tres ultime lectiones sint in cappis; et sic in aliis triplicibus. R\ 1 Hodie nobis, stet omnis chorus dum  uersus cantabitur Gloria in excelsis.



In Septuagesima, ad missam.

Responsorium  duo de secunda sede in pulpito et in albis Adiutor in opportunitatibus. u\ Quoniam non in finem. Et debent habere quilibet unum galonem uini  de cellario domini archiepiscopi.



Ad uesperas.


178 Istud sequens responsorium cantetur ad uesperas usque ad Quadragesimam, exceptis Sabbatis et nouem lectionum festis. In Dominica unus de secunda sede, per ferias unus de prima  sede, Spes mea.



Feria quarta Cinerum.

Nota, post Completorium aspergatur aqua benedicta a decano uel dietario, et sic fiat usque ad cenam Domini, exceptis Dominicis diebus.



Dominica I Quadragesime, ad missam.

Tractus quatuor canonici, duo de maiori sede et duo de secunda sede in  albis ante altare, Qui habitat, bini et bini cantent uersum suum; omnes simul incipiant, et ad finem omnes simul: Longitudine, et sic finiatur.



Feria II, infra hebdomadam primam Quadragesime.

Ordo iste prescriptus cum osculo sedium a singulis a capite ieiunii in ista secunda feria de horis,  antiphonis, capitulis teneatur usque ad passionem Domini, et osculum sedium usque ad uesperas cene Domini.



Sabbato Quatuor Temporum.

In hac missa ad orationem epistole non dicatur Flectamus genua, ob reuerentiam S. Pauli, et quatuor prime lectiones de 179 maiori sede legantur, et quinta lectio de secunda sede, Angelus Domini. Et quatuor responsoria de prima sede in albis ante aquilam, et tractus Laudate, duo de maiori sede in albis  ante altare, et ad quinque primas orationes non dicatur Dominus uobiscum, sed Oremus.



Dominica II Quadragesime, ad missam.

Duo pueri in pulpito incipiant De necessitatibus, et chorus hunc uersum finiat. Duo pueri cantent tantum uersum secundum Ad te, Domine, et chorus finem uersus. Duo pueri incipiant Etenim uniuersi, et finiatur a choro. Sequatur alius tractus. Quatuor  canonici, duo de maiori sede et duo de secunda cantent tractum Benedicam Dominum, ante altare in albis  .



Dominica Palmarum, ad missam.

Responsorium duo de secunda sede in albis: Tenuisti manum, u\ Quam bonus non reiteretur. Et debent habere quilibet unum galonem uini  a cellario domini archiepiscopi. Tractum quatuor canonici ante altare, duo de maiori sede et duo de secunda sede in albis  Deus, Deus meus, respice.



In Ascensione Domini.

Inuitatorium quatuor de maioribus qui per Matutinas chorum regant, duo maiores 180 uel antiquiores per Nocturnas, et alii duo ad Laudes.



In festo Pentecostes, ad I uesperas.

Psal. Magnificat. Interim maius altare incensetur a domino archiepiscopo, si presens fuerit, et post reuertatur in cathedram suam, et incensentur sepulture  regum et altare beate Marie a duobus presbyteris canonicis, et in redeundo incensentur ab ipsis canonicis dominus archiepiscopus et dominus decanus, et postea incensetur chorus a duobus pueris; et sic fiat in omnibus festis triplicibus, dum tamen archiepiscopus celebrauerit seruitium. Tres de secunda sede: Benedicamus Domino.



In Matutinis.

Legantur tres lectiones de Expositione: Si quis diligit me, et sint in cappis diuersorum colorum. Ad primam lectionem candelabra et thuribulum. Omnia responsoria in cappis; primum responsorium tres  de secunda sede, secundum responsorium tres de tertia sede, tertium responsorium  tres de maioribus.



Ad missam.

Si archiepiscopus fuerit, secum habeat septem diaconos et totidem subdiaconos, de quibus duodecim sint de secunda sede, et debent predicti duodecim prandere cum 181 domino archiepiscopo, uel habere quilibet duos  solidos de bursa predicti domini; et Christus uincit cantetur a duobus canonicis, et debent habere quilibet  quinque solidos de bursa domini archiepiscopi, quos ipsemet debet tradere predictis canonicis propria manu. Sin autem, maior honore presbyter peragat officium.



In festo S. Trinitatis, ad missam.

Finito Euangelio, Credo in unum dicatur, interim textus  deferatur a subdiacono ad decanum precedente thuribulo a diacono. Si decanus non fuerit, subdiaconus deferat per chorum osculandum, puero  incensante; et sic fiat in omnibus festis, in quibus Credo in unum dicitur.



In festo Corporis Christi, ad Matutinum.

Tres prime lectiones de secunda sede, alie lectiones de maiori sede et archiepiscopus legat nonam lectionem in cathedra sua, si presens fuerit.



In festo Purificationis, ad missam.

Unusquisque ardentem cereum teneat, quem post Euangelium offerat.



In Assumptione B. u. Marie, ad Matutinum.

Incipiatur festiue Te Deum laudamus, et incensetur altare a sacerdote, et duo pueri sint ante altare tenentes duo candelabra, et sic fiat in omnibus festis triplicibus.



In Commemoratione omnium defunctorum, ad uesperas.

 182 Psal. Magnificat, incensetur maius altare et chorus [leg. celebrans] tantum.



Per annum, qualibet die, ad Completorium.

Si decanus presens fuerit, decano dicatur Confiteor ab utroque choro.



Ordo matutini Officii.

In Dominicis usque ad Pascha inuitatorium duo de secunda sede; antiphone de nocturnis de maiori sede, et in singulis nocturnis ultima cuiuslibet nocturne cum neuma finiatur. Tres prime lectiones de prima sede. Quarta lectio et quinta de secunda sede, cetere lectiones de maiori sede. Responsoria eodem ordine celebrentur. Hic ordo seruetur per Dominicas.



Ad Laudes.

Quinque antiphone de Laudibus de secunda sede incipiantur, et ultima cum neuma finiatur per omnes Dominicas. Benedicamus, unus puer a parte hebdomadarii  per totum annum.



Ad Horas canonicas.

Nota, omnes antiphone de Horis etiam in Dominicis et festiuis diebus de secunda sede incipiantur, et cum neuma finiantur.



Ad uesperas.

Omnes antiphone de secunda sede incipiantur, 183 et cum neuma finiantur per omnes Dominicas.



In feriis, per annum.

Inuitatorium unus de secunda sede. Antiphone de  nocturno de prima sede, ultima cum neuma. Primum responsorium per omnes ferias de prima sede, secundum responsorium de secunda sede, et tertium responsorium de maiori sede.

Per omnes ferias antiphone de Laudibus de prima sede.

Omnes antiphone de feriis et trium lectionum festis, de Nocturnis, Laudibus, Horis, uesperis, et Completorio sunt de prima sede, exceptis antiphonis Benedictus et Magnificat, [add. et Nunc dimittis] que de maiori sede incipiantur, et cum neuma finiantur; ultima de Nocturnis et ultima de Laudibus, et omnes antiphone de Horis cum neuma, excepta sola antiphona Deus, exaudi, que est sine neuma   ; et due ad Completorium, prima cum neuma, ultima sine neuma finiatur.



In Sabbatis.

In Sabbatis usque ad Aduentum Domini fiat seruitium de Sancta Maria, nisi festum nouem lectionum, uel octaue solemnes, uel Quatuor Tempora his diebus euenerint; propter festa trium lectionum non dimittatur, et uespere sexte ferie sint de beata 184 Maria, hoc modo: Ant. Gloriosa genitrix, Psal. Confitebor, et ceteri psalmi de die, etc.



Ad Matutinum.

Nonum responsorium duo  de maiori sede





BENEDICTIO CHRISMATIS FERIA QUINTA IN CeNA DOMINI.


 Duodecim presbyteri suburbani cum decano Christianitatis sint parati cum archiepiscopo cunctis sacerdotalibus uestimentis, a quibus chrisma et oleum cum archiepiscopo consecretur; et plures hostie in hac die consecrentur de quibus in crastinum communicetur, et ipse hostie qui remanserint honorifice post missam reseruentur. Post Sanctus uadant duodecim presbyteri urbani reuestiti omnibus indumentis sacerdotalibus cum decano Christianitatis per ostium sinistre partis chori ad capellam Sancti Ioannis pro oleo infirmorum, et redeant in choro per magnum ostium. Quo consecrato reportetur in locum suum. Et dicatur Te igitur, clementissime, usque Per quem hec omnia, Domine, semper bona creas. Hic duodecim presbyteri cum sex diaconis et sex subdiaconis  , et sex clericis de prima sede, quorum duo duas cruces ferant, et alii duo duo thuribula, et alii duo duo candelabra 185 inter duas cruces. Plures presbyteri reuestiti chrismale oleum ferant, et inter duo thuribula alii presbyteri oleum catechumenorum ferant,  et ita processio ordinata exeat per sinistrum ostium chori, et eat ad capellam Sancti Ioannis, et redeat ante maius altare per medium chori, et positum sit super processionem unum pallium quod portent quatuor presbyteri, et duo diaconi reuestiti [cappis albis] cantent hos uersus ante processionem O Redemptor, sume carmen. Et respondeant sequentes cum stola: O Redemptor. Interim dum corporis et sanguinis  Domini consecratio fiet, decanus Christianitatis  reuestitus ampullam olei infirmorum coram altari teneat, quam presentet archiepiscopo, et archiepiscopus cum duodecim presbyteris dicat: Exorcizo te, ita ut ab illis audiatur. Sequitur Emitte, Domine, Spiritum paracletum de celis. Finito Pater noster, archiepiscopus cum duodecim presbyteris cathedram episcopalem retro altare ascendat, et tunc ordinentur circa eum duodecim presbyteri, cruces, candelabra, et thuribula. Hoc finito, archiepiscopus uertat se ad orientem, et intret in consecrationem principalis chrismatis, et primo misceat balsamum cum oleo, deinde ter halet, et dicat: Exorcizo te, creatura olei. Deinde alta uoce: 186 Per omnia secula seculorum. Amen. Prefatio: Qui in principio inter cetera. Hoc finito, archiepiscopus nudum chrisma sic salutet: Aue, sanctum chrisma, ter. Similiter alii sacerdotes salutent sic. Hoc finito, oleum benedicatur: Exorcizo te, creatura olei. Alia oratio: Deus incrementorum.  Hoc finito, archiepiscopus nudum oleum sic salutet: Aue, sanctum oleum, ter. Similiter et alii sacerdotes salutent sic. Hoc finito reportetur chrisma et oleum sanctum ad locum in quo diuidi debet, diaconis cantantibus in redeundo sicut in eundo, processione ordinata sicut uenerat, ceteris respondentibus O Redemptor. Hoc finito, archiepiscopus lauet manus suas, et dicat Per omnia secula seculorum. Amen. Pax Domini sit semper uobiscum, etc.





SEQUUNTUR QUAEDAM NOTATU DIGNA, Excerpta ex eodem ms. Ordinario ad usum cathedralis ecclesie Rotomagensis.




MANDATUM, SEU LOTIO PEDUM,



FERIA QUINTA IN CeNA DOMINI

Post prandium, Mandatum pauperum fiat, et Mandatum clericorum ita celebretur. Dominus archiepiscopus indutus alba cum diacono et subdiacono, et ceroferariis, ad nauim ecclesie pergant, et Dominico  187 exemplo Mandatum faciant, et quantum placuerit ex maioribus in albis pedes ceterorum lauent. Et debet dominus archiepiscopus facere distribui cuilibet canonico presenti et custodi uestiarii unum linteum , unam concham , unam ollam terre, unum scyphum de salice, et habeat quilibet canonicus unum clericum de predicta  [al., prima] sede in superpellicio ad hauriendum [al., sumendum] sibi de uino et aqua pro pauperibus. Interim cantore incipiente Dominus iehsu, Mandatum nouum. Psal. Beati immaculati. Ant. Si ego Dominus. Psal. Beati qui scrutantur. Ant. Postquam surrexit Dominus. Deus misereatur, et uos uocatis me. u\ Exemplum enim. Ant. In hoc cognoscent. Ant. In diebus illis. Psal. Miserere. u\ Remittuntur ei peccata. Ant. Maria ergo unxit pedes. Benedixisti. Ant. Diligamus nos. u\ Et hoc mandatum. Ant. Ubi fratres in unum. u\ Ubi est caritas. Psal. Miserere mei. Ant. Domine, tu mihi lauas. uenit ad Simonem. Ant. Domine, non tantum. u\ Quod ergo facio. Quo finito, eant in capitulum [ms. capitulo], et ibi diaconus alba et stola indutus, cum cereis et thuribulo legat, more lectionis, Ante diem festum. Alii diaconi uel sacerdotes legant et iuuent eum quousque ueniant ad Surgite, eamus hinc. Tunc nebule cum 188 uino distribuantur. Quo finito [al., facto] redeant ad  chorum, et sequenti modo Completorium cum silentio dicant.



FERIA SEXTA IN PARASCEuE.

Finita Nona, ad ignem benedicendum pergant uersificando sub silentio: Miserere mei, Deus, sicut in quinta feria, quo benedicto redeant ad chorum uersificando psal. Dominus illuminatio. Hoc finito, dominus archiepiscopus, uel sacerdos omnibus uestimentis consacerdotalibus indutus cum diacono et subdiacono in albis accedat ad altare, et incipiatur ita seruitium. Lectio legatur sine titulo ad aquilam, unus canonicus de secunda sede legat In tribulatione. Duo de secunda sede in albis ante aquilam tractum Domine, audiui. Demum [al add. quo finito] sequatur Dominus uobiscum, Oremus, Flectamus genua, Leuate. Deus a quo et Iudas. Per omnia secula seculorum; dicto Amen, tum subdiaconus in albis legat lectionem sine titulo et more lectionis ante aquilam Dixit Dominus ad Moysen. Quatuor canonici, duo de maiori  sede, et duo de secunda, bini et bini uersum suum, et sint in albis, ante altare cantent tractum Eripe me, Domine. Diaconus in alba  ante altare legat passionem more lectionis, excepta 189 uoce Domini, que more Euangelii legatur. Dominus uobiscum non dicatur, nec Gloria tibi, Domine respondeatur, et ita incipiatur. Passio Domini nostri Iesu Christi secundum Ioannem. Egressus est iehsu, etc. Cum autem uentum fuerit ad locum ubi dicitur: Partiti sunt uestimenta, duo clerici nudent altare sindonibus que prius super altare fuerant posite. Altare autem significat Dominum; sindones, apostolos qui comprehensum Iesum omnes [al., relinquentes] fugerunt. Et cum uenerit ad locum ubi dicitur: Et inclinato capite tradidit spiritum, omnes prosternant se ad terram. Finita passione dicantur orationes solemnes sine interuallo, et casula non tollatur, et pro Iudeis non flectantur genua. Ad primam orationem non dicatur: Flectamus genua,  Leuate, nec Per Dominum. Ad II orationem dicatur: Flectamus genua, Leuate, et Per Dominum. Incipiunt sic: Oremus. Dilectissimi nobis pro ecclesia. Oremus Omnipotens, sempiterne Deus, qui gloriam tuam. Oremus et pro beatissimo papa nostro. Flectamus genua. Omnipotens sempiterne Deus, in cuius manu. Per. Oremus et pro catechumenis nostris, ut Deus et Dominus noster. Flectamus genua. Omnipotens; sempiterne Deus, mestorum consolatio. Per. Oremus et pro hereticis. Flectamus genua, Leuate. Omnipotens, sempiterne 190 Deus, qui saluas omnes. Per. Oremus et pro perfidis Iudeis. Hic non dicatur Flectamus genua. Omnipotens, sempiterne, Deus, qui etiam Iudaicam. Per. Oremus et pro paganis, ut Deus omnipotens auferat. Flectamus genua, Leuate. Omnipotens,  sempiterne Deus, qui non uis mortem. Quibus finitis, tollat casulam dominus archiepiscopus, uel sacerdos, et pergat cum diacono et subdiacono; illis sedentibus nudis pedibus super formam chori, duo sacerdotes nigris casulis induti uelatam crucem retro altare teneant, et supplici uoce dicant Popule meus. Duo diaconi ante aquilam nudi pedes, nigris cappis induti respondeant, flectendo genua, Agios, o Theos. Dominus archiepiscopus et alii sicut prius, Sanctus Deus. Tunc duo presbyteri crucem ante altare teneant, et dicant Quid ultra debui facere. Diaconi, sicut prius, Agios, o Theos. Dominus archiepiscopus et alii, sicut prius, Sanctus Deus. Hoc finito, dominus archiepiscopus, uel sacerdos, crucem cum baculo discooperiat genibus flexis, dicens Ecce lignum crucis, et chorus prosternat se in terram et finiat antiphonam. Psalmus: Beati immaculati. Chorus reiteret antiphonam Ecce lignum. Tunc crux adoretur prius a domino archiepiscopo, postea ab aliis secundum ordinem.  Adoratio 191 omnium ita fiat ut uniuscuiusque uenter in terra hereat  , dum enim  genuflectitur, restat adhuc quod humilietur. Qui autem sic humiliatur ut totus in terra hereat, nichil amplius in eo humilitatis restat. Et oblatio facta ad adorationem crucis distribuatur duobus qui cantauerint Popule meus, et illis duobus qui cantauerint Agios, equis portionibus. Dum adoratur crux cantor incipiat ant. Crucem tuam adoramus. Psal. Deus misereatur. Item alia antiphona: Tuam crucem. Item alia: Adoremus crucis signaculum. Dum fabricator. Item ant. O admirabile pretium. Item hymnus dicatur Crux fidelis. Pange lingua. Crux fidelis. Item, si necesse fuerit, dicatur hymnus Lustra sex. His finitis, et cruce adorata a clero et populo, crucifixus in commemoratione sanguinis et aque fluentis de latere Redemptoris uino et aqua lauetur  ; et dum lauatus fuerit tollatur in altum, et cantetur ant. Super omnia ligna. Finita antiphona deferat dominus archiepiscopus aut sacerdos, et cum  eo duo presbyteri qui cantauerint: Popule meus, crucifixum ad sepulcrum, cantore incipiente [ms. cath.: Quo finito deferatur crucifixus ad sepulcrum a duobus presbyteris, qui cantauerint] R\ Sicut ouis ad occisionem. cum uersu et regressu. Quo collocato, dicatur antiphona In pace in idipsum dormiam. Postea archiepiscopus 192 aut sacerdos lauet ostium sepulcri, et humili uoce incipiat R\ Sepulto Domino. Quibus finitis, dominus archiepiscopus uel sacerdos induat casulam nigri coloris, et lotis manibus, cum magna reuerentia ad sacrarium pergat, precedentibus thuribulis, candelabris et torchiis, et corpus Domini ab heri seruatum afferat super altare, et reponantur uinum et aqua in calice, sicut in aliis diebus consuetum est, et prius ante altare faciat confessionem  , dicendo Confiteor, etc. Quo facto accedat ad altare, et parum moratus humili uoce dicat  Oremus: Preceptis salutaribus, etc. Pater noster. Chorus respondeat Sed libera nos a malo. Dominus  archiepiscopus, uel sacerdos, demissa uoce et priuatim dicat Amen. Libera nos, quesumus, Domine. Ad Per eumdem Dominum faciat fractionem; qua facta, humili uoce cantet Per omnia secula seculorum, Amen. Chorus in eadem uoce respondeat Amen. Non dicatur Pax Domini, nec Agnus Dei cantetur, sed mittatur pars corporis Christi in calice, ut moris est, et dicat sacerdos orationes Domine sancte, Pater omnipotens, eterne Deus; Domine Iesu Christe. Interim sacerdos utatur corpore Domini, dicens: Corpus Domini nostri, etc. Item quando accipit calicem dicat: Corpus et sanguis Domini, etc., 193 more solito; et communicentur qui uoluerint, sicut hesterna die, et reseruetur de corpore Christi Domini ad uiaticum. Postea dominus archiepiscopus, uel sacerdos, tenens  calicem in manibus incipiat ad uesperas mediocri uoce Calicem, etc., sicut heri notatum est, et chorus suauiter dicat uesperas, et finitis quinque psalmis et antiphona, dominus archiepiscopus, uel sacerdos, incipiat antiphonam Cum accepisset acetum. Psal. Magnificat. Hoc finito, dominus archiepiscopus, uel sacerdos, abluat manus suas, et mediocri uoce sine Dominus uobiscum, cantet Oremus, Refecti uitalibus, et Per omnia secula seculorum dicto, in fine Amen tantum respondeatur et sic ad refectionem panis et aque pergant. Post prandium erigatur columna cerei, quo finito, Completorium cum silentio dicatur.



EXPULSIO PUBLICE PeNITENTIUM. FERIA QUARTA IN CAPITE IEIUNII.


Ad Nonam hymnus, antiphona, capitulum, responsorium, uersus de serie psalmorum . . . . . Dehinc paret se archiepiscopus, uel ille qui in loco eius  fuerit ad absolutionem faciendam cum cantore; et diaconus et subdiaconus sint reuestiti 194 in albis, et eant [al., eatur] ante crucifixum, et ibi faciat Dominus archiepiscopus sermonem ad populum, quo finito, omnes sint prostrati. Cantor incipiat septem psalmos penitentiales Domine, ne in furore, etc. Quibus finitis dicat dominus archiepiscopus orationes ibi pertinentes. Ultima oratio Absolutionem et remissionem, etc. Dehinc pergat dominus archiepiscopus ad maius altare, et super illud benedicat cineres cum orationibus ibi pertinentibus. Quibus peractis, tribuantur a domino archiepiscopo et aliis sacerdotibus, et interim cantetur hec antiphona Immutemur habitu. Alia ant. Iuxta [al., Inter] uestibulum et altare. Qua finita, pergat dominus archiepiscopus cum processione ad occidentales portas ecclesie ad expellendos penitentes, et cantor incipiat Exaudi nos, Domine. Psal. Saluum me fac, Deus, et reiteretur Exaudi. Quibus finitis, legatur hic sermo a diacono: uox sanguinis, dehinc penitentes eiiciantur,  cantando Ne reminiscaris. Tunc Dominus archiepiscopus cum eis loquatur, et claudantur [al., claudat] fores ecclesie. Quo finito, redeat processio ad altare dextre crucis in capella sancti  Spiritus, cantore incipiente hoc responsorium: Ecce Adam. u\ Cherubim  . uidete, et ibi cum prostratione, preces dicantur 195 cum Miserere mei Deus, et orationibus ibi pertinentibus. Quo finito, duo de secunda sede litaniam incipiant, quam in choro cum processione finiant. Hoc expleto, incipiatur missa, et celebretur more feriali.



RECONCILIATIO PeNITENTIUM. FERIA QUINTA IN CeNA DOMINI.


Finita Nona, dominus archiepiscopus, uel eius uicarius indutus alba et stola cum cappa rubea, uel sacerdos sine cappa cum diacono et subdiacono indutis albis et stola, cum cantore, processione ordinata, pergat ad occidentales portas ecclesie ad reconciliandos penitentes. Et domino archiepiscopo sedente iuxta ianuas ecclesie, processione stante in naui ecclesie  , legatur a diacono, more lectionis,  hec lectio: Adest tempus, o uenerabilis pontifex. Finita lectione, dominus archiepiscopus, uel eius uicarius, se erigat et cantet antiphonam uenite, ter, et finiat. Cantor incipiat psalmum Benedicam Dominum, et dicatur totus psalmus, si necesse fuerit, et ad quemlibet uersum repetatur antiphona uenite, uenite, et interim Dominus archiepiscopus, uel eius uicarius, penitentes in ecclesiam intromittat cum baculo, et reconciliati ardentes candelas ad altare deferant, alii exstinctas 196 uel nullas, et dominus archiepiscopus, uel eius uicarius ponat manum suam super capita reconciliatorum, dans singulis pacis osculum, dicens: Pax tecum. His itaque peractis processio redeat cum silentio, et fiat sermo ad populum; quo finito, dominus archiepiscopus cum diacono et subdiacono dicat septem psalmos penitentiales cum prostratione, choro respondente. Quibus finitis, antiphona Ne reminiscaris; qua finita, dominus archiepiscopus penitentes prostratos absoluat, dicendo preces Kyrie, eleison, Christe, eleison, Kyrie, eleison.  Pater noster. Et ne nos. u\ Saluos fac. u\ Mitte eis auxilium. u\ Domine exaudi. Dominus uobiscum. Oratio: Presta, quesumus, Domine, his famulis tuis. Oratio: Absolutionem et remissionem.





SERMO ARCHIDIACONI Ad archiepiscopum Rotomagensem, pro reconciliatione publice penitentium feria quinta in cena Domini.


 Adest tempus, o uenerabilis pontifex, uotiuum afflictis, congruum penitentibus, optabile tribulatis. Adsunt filii tui, Pater, quos Domino per Spiritum sanctum uera mater Ecclesia in letitia peperit, sed iterum suadente diabolo a sua integritate 197 corruptos, miseros factos et exsules nouis quotidie doloribus  ingemiscit. Pro his suppliciter orant quicunque felices in sinu suo remanserunt, quique diuina se protegente clementia, in fide stabiles perstiterunt. Reminiscendum qualiter a patre clementissimo susceptus sit filius ille minor qui tandiu porcos pauit, qui paterne hereditatis pretiosa stipendia infeliciter dissipauit. Patet pater, patet hodie manans de latere Saluatoris fons ille Dauid in quo menstrua abluuntur, in quo peccatorum nigredine obsoleti, per humilem confessionem super niuem dealbantur. Ad hoc enim te Deus et Dominus  noster constituit Mediatorem ut susceptum, sicut ille, in humeris reportes ei peccatorem. Accepisti a Domino annulum discretionis et honoris, ut que signanda sunt signes, et que aperienda sunt prodas, que liganda sunt liges, que soluenda sunt soluas; atque credentibus per fidem baptismatis, lapsis autem  et penitentibus per ministerium reconciliationis ianuas regni celestis aperias. Moueat pietatem tuam fletus ipse miserorum. Maria fleuit et suscepta est. In hac nocte negauit apostolus, et lacrymis suis baptizatus iterum restitutus est. Publicanus de teloneo apostolatum meruit. Latro de 198 cruce paradisum intrauit. Plorat mater nostra Ierusalem orans pro filiis suis, et lacryme eius in maxillis eius . Miserere, miserere, Pater, quia uenit tempus miserendi eius .





TABULA PASCHALIS Anno Domini 1678.
Ex cereo paschali cathedr. ecclesie Rotomagensis.

     Annus ab Origine mundi 5678.
    Annus ab uniuersali Diluuio 4033.
    Annus ab Incarnatione Domini 1678.
    Annus a Passione eiusdem 1645.
    Annus a Natiuitate B. Marie 1692.
    Annus ab Assumptione eiusdem 1628.
    Annus Indictionis 1.
    Annus Cycli Solaris 7.
    Annus Cycli Lunaris 7.
    Annus presens a Pascha precedente usque ad Pascha sequens est communis abund.
    Epacta 7.
    Aureus Numerus 7.
    Littera Dominicalis B.
    Littera Martyrologii g.
    Terminus Pasche 17 April.
    Dies Pasche 10 April.
    Luna ipsius 5, April.
    Annotinum Paschale 18 April.
    Dies Rogationum 16 Maii.
     Dies Ascensionis 19 Maii.
    199 Dies Pentecostes 29 Maii.
    Dies Eucaristie 9 Iunii.
    Dominice a Pentecoste usque ad Aduentum 25.
    Dominica prima Aduentus 27 Nou.
    Littera Dominicalis anni sequentis A.
    Annus sequens est 1679 communis ord.
    Littera martyrologii anni sequentis t.
    Dominice a natiuate Domini usque ad Septuagesimam anni sequentis 4.
    Terminus Septuagesime anni sequentis 11 Febr.
    Dominica Septuagesime anni sequentis 29 Ianuar.
     Dominica I Quadragesime anni sequentis 19 Febr.
    Dies Pasche anni sequentis 2 April.
    Annus ab institutione sancti Melloni 1419.
    Annus a transitu eiusdem 1368.
    Annus ab institutione sancti Romani 1032.
    Annus a transitu eiusdem 989.
    Annus ab institutione sancti Audeni 1046.
    Annus a transitu eiusdem 1033.
    Annus a dedicatione huius ecclesie metropolitane 614.
    Annus ab institutione Rollonis primi ducis Normannie 766.
    Annus a transitu eiusdem, 760.
    Annus a coronatione Guillelmi primi ducis 200 Normannie in regno Anglie 604.
    Annus ab obitu eiusdem 590.
    Annus a reductione ducatus Normannie ad Philippum II Francie regem 474.
    Annus ab alia reductione ducatus Normannie ad Carolum uII Francie regem 228.
     Annus pontificatus SS. patris et DD. Innocentii pape XI 2.
    Annus ab institutione R. patris et DD. Francisci Iu archiepiscopi Rotomagensis et Normannie primatis 7.
    Annus a natiuitate Christianissimi principis Ludouici XIu, Francie et Nauarre regis, 40.
    Annus regni ipsius 35.
    Consecratus est iste cereus in honore Agni immaculati, et in honore gloriose uirginis eius genitricis Marie.







FRAGMENTA Ex Ordinario ms. cathedralis ecclesie Rotomagensis. Sequentes ceremonie non obseruantur in eadem ecclesia.






Omnes de secunda sede in superliciis in modum corone cantent prosam. Cantor cum cappa sua nigra stans ante 201 formam chori incipiat Felix Maria.



Post nonum responsorium.

Omnes de maiori sede in superliciis, excepto decano, in modum corone cantent prosam, et incipiatur a cantore Quem ethera et terra.



De annotino Pascha.

Officium de annotino Pascha non potest fieri, nisi euenerit post octauam Pasche. Ordo in annotino Pascha, festum de tertio responsorio duplici. Ad uesperas antiphone de maiori sede et cum neuma. Antiphona. Alleluia, psalmi de die.

 Residuum officii fere concordat cum officio Dominice in Albis.



In festo sancte Trinitatis.

Nota quod ad II, u et uIII lectiones maius altare, sepulture regum incensentur, et archiepiscopus et decanus, si presentes fuerint, a duobus sacerdotibus canonicis in cappis, et postea chorus a duobus pueris. Et sic fiat in omnibus festis triplicibus.



In festo corporis Christi, ad 1 uesperas.

Magnificat cantetur de sexto et quinto tonis.



In Purificatione B. Marie, ad I uesperas.

Memoria S. Seueri fiat ob reuerentiam corporis eius quod in ecclesia Rotamagensi requiescit.



Ad missam.

202 Sequatur missa, nouem cappe in choro.



In diebus Pasche, Pentecostes, Assumptionis, Dedicationis ecclesie, et S. Romani, ad missam.


Omnes cappe in choro, nouem sint in linea [al., in medio.]



In Assumptione B. Marie, ad I uesperas.

Antiphona cum trina repetitione Ascendit Christus, et cantetur a dextro choro usque Et hec est illa; et post cantetur a sinistro choro usque In qua  gloriosa, demum a dextro choro cantetur usque Quo pia, et finiatur a sinistro choro. Psal. Magnificat cantetur de sexto et quinto tonis; et post ultimum uersum incipiatur antiphona Ascendit, a sinistro choro, et diuidatur in quatuor partes, ut supra notatur; et post Gloria Patri cantetur a toto choro insimul, et dum incipitur Magnificat incensetur maius altare.





OFFICIUM INFANTUM. In festo sancti Ioannis euangeliste, post secundas uesperas.


 Hoc finito, duo pueri tunicis et amictis induti, tenentes candelabra cum cereis ardentibus, et omnes pueri ecclesie 203 in cappis tenentes cereos ardentes cum suo episcopo exeant de uestiario bini et bini, cantantes R\ Centum quadraginta, et processione ordinata ueniant per chorum et eant ad Altare Innocentium, et ibi stationem faciant, et finiatur ibi, et tres pueri cantent u\ Hi empti sunt. Quo finito, sequatur antiphona Innocentes. Tres pueri u\ Letamini. Episcopus Oremus. Deus, cuius hodierna die. In reditu antiphona uel responsorium de sancta Maria ad placitum, duo pueri cantent u\ Post partum, episcopus Oremus. Deus, qui salutis. Pueri dicant Benedicamus. Sequatur benedictio episcopi, et dicat unus puer alta uoce Humiliate uos ad benedictionem, et alii respondeant Deo gratias. Benedictio: Dominus omnipotens benedicat uos, etc. In crastino est festum duplex, [  sed pueri uoluntate faciunt illud triplex.] Inuitatorium dominus episcopus, cum eo duo  pueri uenite, adoremus, psal. uenite, etc., dominus episcopus legat nonam lectionem exposit. Angelus Domini apparuit. Dum nona lectio legetur pergant pueri ad uestiarium; qua finita, exeant bini et bini cum cereis ardentibus cantantes responsorium Centum quadraginta. Tres pueri cantent uersum et prosam, et ante altare in modum corone illud finiant; quo finito 204 incipiatur psalmus Te Deum laudamus, quo finito incipiantur ibi matutine Laudes, et redeant ad chorum, et ibi in medio chori finiantur Matutine. Antiphona in Laudibus Herodes iratus, psal. Dominus regnauit. Ant. A bimatu et infra, psal. Iubilate, Ant. uox in Rama, psal. Deus, Deus. Ant. Sub throno, psal. Benedicite. Tres pueri incipiant in pulpito antiphonam Laudes reddant pueri, psal. Laudate Dominum. Ant. Laudes reddant. u\ Laudate eum. Ant. Laudes reddant; et sic chorus psalmum finiat; pueri ad  unumquemque uersum dicant Laudes reddant, etc. Benedicamus ad placitum puerorum. Sequitur processio ad altare Innocentium cantando R\ Dignus a dignis cum uersu et regressu; uersus ad placitum. Oratio, Deus qui licet. In reditu de S. Maria antiphona uel responsorium ad placitum, ut prenotatur u\ Post partum. Oremus, Deus qui salutis, etc. Qua finita pueri cum suo episcopo ante maius altare eant cantantes, ut supra notatur in die S. Stephani. Post primam benedictio episcopi, ut supra . . . . . . Si Dominica fuerit sequatur aque benedictio, et post Tertiam aspergatur, et post sequatur processio, et sit de natiuitate secundum suum ordinem, et pueri in cappis sint in superiori parte, ut supra notatur in die S. Stephani. 205 Ad missam Officium. Omnes pueri in cappis in medio chori regant chorum; episcopus incipiat Ex ore infantium. Psal. Domine, Dominus noster. Kyrie, eleison et Gloria festiue. Oratio. Deus, cuius hodierna. Epistola in cantu cum  prosa, ut supra, uidi supra montem. Graduale, pueri, ut prenotatur: Anima nostra. u\ Laqueus. Episcopus, cum eo omnes pueri in modum corone Alleluia, Hi sunt qui cum. Sequentiam episcopus incipiat Celsa pueri. Euangelium in cantu Angelus Domini apparuit. Credo. Offertorium: Anima nostra, quod incipiatur ab episcopo, etc. Omnia, ut supra. Deinde offerant omnes qui uoluerint, ut supra notatur. Ad uesperas duo de prima sede regant chorum, antiphone de prima sede incipiantur, et cum neuma finiantur. Ant. Tecum principium, psal. Dixit Dominus, etc. Capitulum: Hi empti sunt. Dominus episcopus, cum eo duo tunicati R\ Iusti in perpetuum . . . . . . Ant. O quam gloriosum est, psal. Magnificat; et tandiu cantetur Deposuit potentes, quod baculus accipiatur  qui accipere uoluerit; uespere finiantur a dietario, etc.





OFFICIUM STELLAE, SEU TRIUM REGUM.


 206 Officium trium regum secundum usum ecclesie Rotomagensis. Die Epiphanie, Tertia cantata, tres de maiori sede more regum induti [al., cappis et coronis ornati], et debent esse scripti in tabula, ex tribus partibus ante altare conueniant cum suis famulis portantibus regum oblationes indutis tunicis et  amictis, et debent esse de secunda sede scripti in tabula ad placitum scriptoris. Ex tribus regibus medius ab [al., primus stans retro altare, quasi ab] oriente ueniens, stellam cum baculo ostendens, dicat alte: [1Kb] [Figure: [Musical Notation] 2Kb]

 Stella fulgore nimio rutilat.

Secundus rex a dextra parte [al. add. ueniens] respondeat: [1Kb] [Figure: [Musical Notation] 2Kb]

Que regem regum natum demonstrat.

Tertius rex a sinistra parte [al. add. ueniens] dicat: [1Kb] [Figure: [Musical Notation] 2Kb]

Quem uenturum olim prophetie signauerant.

Tunc magi ante altare [al. add. congregati] sese osculentur, et simul cantent: [1Kb] [Figure: [Musical Notation] 4Kb]

207

 Eamus ergo, et inquiramus eum, offerentes ei munera, aurum, thus, et myrrham.

Quo finito cantor incipiat R\ [1Kb] [Figure: [Musical Notation] 1Kb]

Magi ueniunt, etc.

Et moueat processio. Sequatur aliud responsorium, si necesse fuerit. [1Kb] [Figure: [Musical Notation] 2Kb]

 Interrogabat magos, etc.

Processione [al. Processio] in naui ecclesie constituta, stationem faciant [al. faciat]. Dum autem processio nauem ecclesie intrare ceperit, corona ante altare crucis [al. ante crucem] pendens ad modum stelle [al. add. accendatur] et magi stellam ostendentes [al. add. cum baculis] ad imaginem Sancte Marie super altare crucis prius positam cantantes pergant: [1Kb] [Figure: [Musical Notation] 10Kb]

Ecce stella in oriente preuisa, iteum, precedit nos lucida. Hec inquam stellam  natum demonstrat, de quo Balaam cecinerat 208 dicens, u\ Oritur stella ex Iacob, et exurget homo de Isrel, et confringet omnes duces alieni genarum, et erit omnis terra possessio eius.

 Hoc finito duo de maiori sede cum dalmaticis [al. dalmaticis induti], ex utraque parte altaris stantes suauiter respondeant [al. submissa uoce inter se dicant]. [1Kb] [Figure: [Musical Notation] 3Kb]

Qui sunt hi qui stella duce nos adeuntes inaudita ferunt.

Magi respondeant: [1Kb] [Figure: [Musical Notation] 6Kb]

Nos sumus quos cernitis reges Tharsis,  et A rabum, et Sabba dona ferentes Christo regi nato domino, quem stella deducente 209 adorare uenimus.

Tunc duo dalmaticati aperientes cortinam, dicant: [1Kb] [Figure: [Musical Notation] 4Kb]

Ecce puer adest quem que ritis, iam properate adorare, qua ipse est redemptio mundi.

Tunc procidentes reges ad terram simul, salutent  puerum, ita dicentes: Salue, princeps seculorum  . Tunc unus a suo famulo aurum accipiat, et dicat, et offerat: [1Kb] [Figure: [Musical Notation] 2Kb]

Suscipe, rex, aurum.

Secundus rex ita dicat, et offerat: [1Kb] [Figure: [Musical Notation] 2Kb]

Tolle thus, tu uere Deus.

Tertius dicat, et offerat: [1Kb] [Figure: [Musical Notation] 2Kb]

Myrrham, signum sepulture.

Interim fiant oblationes a clero et populo  , [et  diuidatur oblatio predictis duobus canonicis.] Tunc magis orantibus, et quasi somno sopitis, quidam puer alba indutus, et amictu super caput quasi angelus in pulpito [al. ante altare] illis dicat hanc antiphonam: [1Kb] [Figure: [Musical Notation] 5Kb]

210 Impleta sunt omnia que prophetice dicta sunt, ite ob uiam remeantes aliam, ne delatores tanti regis puniendi eritis.

 Hoc finito reges recedant per alam ecclesie ante fontes, et intrent chorum per ostium sinistrum, et processio intret chorum, sicut consuetum est in dominicis, cantore incipiente hoc responsorium: [1Kb] [Figure: [Musical Notation] 2Kb]

si necesse fuerit.

Tria sunt munera u\ Salutis.

 Ad missam tres reges regant chorum, qui Kyrie, Fons bonitatis, Alleluia, Sanctus et Agnus cantent. Officium Ecce aduenit. Epistola Surge, illuminare, predicti famuli cantent graduale Omnes de Saba. u\ Surge, illuminare, offertorium Reges Tharsis. Deinde offerant reges, et omnes qui uoluerint, etc.





OFFICIUM SEPULCRI


 211 Finito tertio responsorio officium sepulcri ita celebretur. Tres diaconi [al., add. canonici] de maiori  sede induti dalmaticis, et amictus habentes super capita sua ad similitudinem mulierum, uascula tenentes in manibus, ueniant per medium chori, et uersus sepulcrum properantes uultibus submissis cantent pariter hunc uersum: [1Kb] [Figure: [Musical Notation] 2Kb]

Quis reuoluet nobis lapidem ab ostio monumenti?

Hoc finito quidam puer, quasi angelus, indutus alba et amictu, tenens spicam [al. palmam] in manu ante sepulcrum, dicat: [1Kb] [Figure: [Musical Notation] 2Kb]

Quem queritis in sepulcro, ô Christicole.

Marie respondeant: [1Kb] [Figure: [Musical Notation] 2Kb]

 Iesum Nazarenum crucifixum, o celicola.

Tunc angelus [al. add. aperiens sepulcrum] dicat: [1Kb] [Figure: [Musical Notation] 6Kb]

Non est hic, surrexit enim sicut dixit. 212 uenite, et uidete locum ubi positus fuerat, et euntes dicite  discipulis eius et Petro quia surrexit.

Et locum digito ostendens. Hoc finito [al., facto] angelus citissime discedat [al. add. mulieres intrent sepulcrum, dum non inuenerint], et duo presbyteri, de maiori sede in tunicis intus sepulcrum residentes, dicant: [1Kb] [Figure: [Musical Notation] 1Kb]

Mulier, quid ploras?

Medius trium mulierum [al. add. loco Marie Magdalene] respondeat, ita dicens: [1Kb] [Figure: [Musical Notation] 3Kb]

Quia tulerunt Dominum meum, et nescio ubi posuerunt eum.

 Duo residentes dicant: [1Kb] [Figure: [Musical Notation] 8Kb]

 Quem queritis uiuentem cum mortuis, non est hic, sed surrexit; recordamini qualiter locutus est uobis, dum adhuc in 213 Galilea esset uobis dicens: quia oportet filium hominis pati et  crucifigi, et die tertia resurgere.

Mulieres Marie osculentur locum, postea exeant de sepulcro. Interim quidam sacerdos [al. add. canonicus] de maiori sede in persona Domini albatus cum stola, tenens crucem, obuians eis in sinistro cornu altaris, dicat: [1Kb] [Figure: [Musical Notation] 2Kb]

Mulier, quid ploras? quem queris?

Medius Mulierum dicat: [1Kb] [Figure: [Musical Notation] 3Kb]

Domine, si tu sustulisti eum,  dicito mihi, et ego eum tollam.

Sacerdos illi crucem ostendens, dicat: [1Kb] [Figure: [Musical Notation] 1Kb]

Maria

Quod cum audierit, pedibus eius citissime sese offerat, et alta uoce dicat: [1Kb] [Figure: [Musical Notation] 1Kb]

Rabboni.

Sacerdotes innuens [al. retro trahens] manu, dicat [1Kb] [Figure: [Musical Notation] 7Kb]

214 Noli me tangere, nondum enim ascendi ad Patrem meum; uade autem ad fratres meos,  et dic eis: Ascendo ad patrem meum et patrem uestrum, Deum meum et Deum uestrum.

Hoc finito sacerdos in dextro cornu altaris iterum a pareat, et illis transeuntibus ante altare dicat: [1Kb] [Figure: [Musical Notation] 4Kb]

Auete, nolite timere, ite, nunciate fratribus meis ut eant  in Galileam; ibi me uidebunt.

 Hoc finito se abscondat, et mulieres hoc audito lete inclinent ad altare, et conuerse ad chorum hunc uersum cantent [al. add. alta uoce]: [1Kb] [Figure: [Musical Notation] 3Kb]

Alleluia Resurrexit Dominus, surrexit 215 Leo fortis, Christus Filius Dei.

Hoc finito, dominus archiepiscopus, uel sacerdos, ante altare cum thuribulo incipiat alte Te Deum laudamus, et sine neuma finiatur.  tres Marie Resurgente, uel aliud Benedicamus ad placitum. Sequatur processio ante crucifixum cum cruce per totam hebdomadam; una de Mariis incipiat Christus resurgens, et tres Marie cantent uersum in pulpito Dicant nunc, etc.





ORDINATIO EPISCOPI.


 In die ordinationis episcopi manissime pulsetur et cantetur Prima; post quam eatur ad capitulum, ibique a decano, archidiacono, cantore et cancellario ordinentur qui debent procedere ministri, sicut in maioribus mos est festiuitatibus, hoc est, duo acolythi  cum thuribulis, duo subdiaconi cum crucibus, septem acolythi cum candelabris et cereis, septem subdiaconi cum Euangeliorum libris, septem diaconi cum sanctis reliquiis, duodecim presbyteri induti planetis, acolythus indutus podere cum uasculo aureo chrismatis. Tertia pulsetur temporanee, et interim preparet se domnus archiepiscopus sandaliis et 216 ceteris omnibus usque ad dalmaticam. Tunc induitur cappa, et tenens baculum pastoralem in manu procedit e sacrario. Similiter omnes episcopi exeant induti. Ipse autem electus necdum induatur sandaliis, sed tantum alba, et stola, et cappa; nec ferat baculum, sed ponatur super altare cum annulo, usquedum consecratus accipiat de manu archiepiscopi. uenientes autem in ecclesia, ponantur sedes ita: Domnus metropolitanus sedebit uerso dorso ad altare; sedilia uero ceterorum episcoporum ponantur ante oculos metropolitani. Sedes autem ipsius electi ponatur in medio, non tamen ad maius altare. Comprouinciales autem episcopi  offerant electum domno metropolitano, his uerbis: Reuerende Pater, postulat sancta mater Ecclesia N. ut hunc presentem presbyterum ad onus episcopatus subleuetis. Et respondeat metropolitanus: Scitis illum dignum esse? Et episcopi: Scimus et credimus illum esse dignum, quantum humana fragilitas sinit nosse. Et respondeant omnes: Deo gratias.

Tunc metropolitanus ad episcopos: Audiamus, si placet, quid de tanta consecratione sancti Patres statuere. Tunc cancellarius legat distincte et aperte ad intelligendum hec decreta, dicens: Iube, domne, benedicere. Et domnus: Quidquid in nobis Christo displicet, hoc sanctus Spiritus emundet.

217 Ex Decretis Anacleti pape. Anacletus episcopus uniuersis episcopis in Italia constitutis.

Tunc metropolitanus ad electum: Audisti, carissime, quod antiqua sanctorum Patrum institutio docet et precipit ut is qui ad ordinem episcopatus  eligitur, maxime ut legimus in canone Carthaginensi, antea diligentissime examinetur cum omni caritate de fide sancte Trinitatis, et interrogetur de diuersis causis et moribus que huic regimini congruunt, et que necessaria sunt retinere secundum  Apostoli dictum: Manus nemini cito imposueris . Et ut etiam is qui est ordinandus antea erudiatur qualiter sub hoc regimine constitutum oporteat conuersari in Ecclesia Dei, ut irreprehensibiles sint qui ei manus ordinationis imponunt. Eadem diuina auctoritate et precepto interrogamus te, dilectissime frater, caritate sincera, si omnem prouidentiam tuam, quantum tua capax est natura, diuine Scripture sensibus accommodare uolueris? 

Interrogatio. uis ea que ex diuinis Scripturis intellexeris plebem, cui ordinandus es, et uerbis docere et exemplis? Responsio. uolo.

Interrogatio. uis per Dei gratiam et tuam diligentiam talis esse qualem episcopum 218 esse debere docet Apostolus, uidelicet, Sobrium, prudentem, pudicum, ornatum, hospitalem, doctorem, non uinolentum, non percussorem, sed modestum, non litigiosum, non cupidum? . R\ uolo.

 Interrogatio. uis castitatem mentis et corporis, Deo donante, custodire, et in ea filios tuos enutrire? R\ uolo.

Interrogatio. uis beato Petro et sancte Romane Ecclesie esse subditus secundum statuta Patrum? R\. uolo.

Interrogatio. uis sancte Rotomagensi Ecclesie, mihique et successoribus meis obediens esse et subditus? R\ uolo.

Interrogatio. uis mihi et Ecclesie mee professionem facere, sicut mos antiquitus constitutus obtinuit? R\ uolo, et paratus sum in omnibus obedire.

Interrogatio. Pauperibus et peregrinis, omnibusque indigentibus uis esse propter nomen Domini affabilis et misericors? R\ uolo.



Deinde dicatur ei hec oratio.

Hec omnia et cetera bona tribuat tibi Dominus,  et custodiat te atque corroboret in omni bonitate.

Et respondeant omnes: Amen.

Interrogatio credulitatis. Credis, secundum intelligentiam et capacitatem sensus tui, 219 sanctam Trinitatem, id est, Patrem, et Filium, et Spiritum sanctum unum esse naturaliter atque essentialiter Deum omnipotentem, eternum et incommutabilem, neque tamen ipsum Patrem esse qui Filius est, nec Filium ipsum esse qui Pater est, nec Spiritum sanctum ipsum esse qui Pater aut Filius est, sed Patrem semper Patrem, Filium semper Filium, Spiritum sanctum semper Spiritum sanctum? R\ Credo.

Interrogatio. Credis quod Pater plenus Deus est in se, et Filius plenus Deus est in se, et Spiritus sanctus plenus Deus est in se, et tamen istas tres personas non tres Deos, sed unum esse Deum uiuum, uerum, ex quo omnia, per quem omnia, in quo omnia que sunt in celo et in terra uisibilia et inuisibilia? R\ Assentior et ita credo.

 Interrogatio. Credis Dominum nostrum Iesum Christum Deum uerum, plenum et perfectum, coomnipotentem et cequalem per omnia Patri in diuinitate, temporaliter natum de Spiritu sancto ex Maria semper uirgine cum anima rationali, duas habentem natiuitates, unam ex Patre eternam, alteram ex matre temporalem, Deum uerum et hominem uerum, proprium in utraque natura, atque perfectum, 220 non adoptiuum, non phantasticum, unicum et unum Deum, Dei Filium, in duabus naturis, in unius persone singularitate, impassibilem et immortalem diuinitate, sed in humanitate pro nobis et pro salute nostra passum uera carnis passione, die quadragesimo post resurrectionem cum carne qua resurrexit et anima ascendisse in celum, et sedere ad dexteram Patris, inde uenturum iudicare uiuos et mortuos, et redditurum unicuique secundum opera sua? R\ Credo.

Interrogatio. Credis panem, qui in mensa Dominica proponitur, panem tantummodo esse ante consecrationem,  sed in ipsa consecratione ineffabili potentia diuinitatis conuerti naturam et substantiam panis in naturam et substantiam carnis, carnis uero non alterius, sed illius que concepta est de Spiritu sancto, et nata ex Maria uirgine? R\ Credo.

Interrogatio. Similiter uinum quod aque mistum in calice sacrificandum proponitur, uere et essentialiter conuerti in eum sanguinem qui per lanceam militis de uulnere Dominici lateris emanauit? R\ Credo.

Interrogatio. Credis unam, sanctam, catholicam et apostolicam Ecclesiam, in qua hec singularis gratia efficitur, in qua unum 221 datur baptisma, et uera omnium remissio peccatorum? R\ Credo.

Interrogatio. Anathematizas omnem heresim extollentem se aduersus hanc sanctam Ecclesiam catholicam? R\ Anathematizo.

Interrogatio. Credis ueram resurrectionem eiusdem carnis quam nunc gestas, et uitam eternam?  R\ Credo.



Oratio.

Hec tibi fides augeatur a Domino ad ueram et eternam salutem [al. beatitudinem], dilectissime frater.



Oratio ad missam.

Adesto, Domine, supplicationibus nostris, et quod nostre humilitatis agendum est ministerio, tue uirtutis impleatur effectu. Per.



Alia.

Propitiare, Domine, supplicationibus nostris, et  inclinato super hunc famulum tuum cornu gratie sacerdotalis, benedictionis tue in eo effunde uirtutem. Per.



Secreta.

Hec hostia, quesumus, Domine, emundet nostra delicta, et ad sacrificium celebrandum, subditorum tibi corpora mentesque sanctificet. Per.



Infra-actio.

222 Hanc igitur oblationem seruitutis nostre, sed et cuncte familie tue, quam tibi offerimus etiam pro famulo tuo N. quem ad episcopatus ordinem promouere dignatus es, quesumus, Domine, ut placatus accipias, et propitius in eo tua dona custodias, ut quod diuino munere consecutus est, diuinis effectibus consequatur, diesque nostros.



Postcommunio.

Hec nos communio purget a crimine, et celestis  remedii faciat esse consortes. Per.



Ad pollicem consecrandum.

Deus et Pater Domini nostri Iesu Christi, qui te ad pontificalem sublimari uoluit dignitatem, ipse te chrismate et mystice delibutionis liquore perfundat, et spiritualis benedictionis ubertate fecundet, ut quidquid sanctificaueris sanctificetur, et consecrate manus istius uel pollicis impositio cunctis proficiat ad salutem. Per.



Benedictio baculi.

Omnipotens et misericors Deus, qui ineffabili bonitate uotis supplicantium assistis, quique ex tue pietatis abundantia affectum petendi attribuis, baculo huic quem ad pastoralis officii signum in 223 tuo nomine dedicamus, tue benedictionis uim copiose infunde, ut eo pastor insignitus, sic populum tuum sollicite custodiat quatenus ab unitate Ecclesie nullatenus deuiare permittat, sed infractum redintegret,  quassatum consolidet, seque una cum grege suo integrum tibi atque immaculatum conseruet. Per.



Benedictio annuli.

Deus, totius creature principium et finis, in quo clausa sunt omnia, hunc annulum benedicere et sanctificare digneris; ut qui per eum famulo tuo honoris insignia concedis, uirtutem et premia largiaris, quo et discretionis habitum semper retineat, et uere fidei fulgore prefulgeat, sancte Trinitatis quoque armatus munimine, miles inexpugnabilis acies diaboli constanter euincat. Per.



Hic immittitur episcopus in cathedram episcopalem et dicitur hec oratio.

Omnipotens sempiterne Deus, qui distinctis ordinibus omnem militiam celestem dignatus es in supernis  sedibus ordinare, quique beatum Petrum apostolum in cathedram honoris totius Ecclesie sublimasti, et Matthiam eiusdem consortem in throno apostolico residere uoluisti, quesumus, pro tua immensa misericordia, 224 effunde gratiam tuam in loco isto, ut sit hec sedes cathedra honoris et dignitatis in conspectu maiestatis tue, ad laudem et gloriam nominis tui, ad honorem Ecclesie tue, ut quicunque in ea te eligente resederit, requiescat super eum gratia septiformis Spiritus tui. Per Redemptorem Dominum nostrum Iesum Christum, qui tecum uiuit et regnat in unitate eiusdem Spiritus sancti Deus. Per.





NOMINA EXCOMMUNICANDORUM.


 Hi sunt uocandi. Guillelmus de Arcis, filius Huberti, Rogerus Arundel, Guillelmus de uernum.

Hi sunt excommunicandi. Robertus filius Helgonis, Guillelmus de Poileio, Gunfridus de Falesia, Gualterus diaconus de Sancto Leodecario, Herbertus  de Tot similiter, Goiffridus de Comanuil, filia Heltonis, filia Ansguoldi, Ricardus de Fonte, filia Benzelini, Radulfus de Argento, de filiabus Ansguoldi, quarum unam habet Ricardus, alteram Gislebertus. Monachi pecuniam habentes.





MONITIO EPISCOPI AD ORDINANDOS.


 225 In celebratione ordinum premuniantur ordinandi quod pure de peccatis sint confessi, et qui in sacerdotali ordine esse uoluerint preparent se communioni. Omnes etiam sibi prouideant de uestibus necessariis, et quod habeant tonsuras competentes. Cum aguntur ordines, fiat sermo, si placet; postea fiant inhibitiones sequentes, si sint generales ordines et episcopo placuerit, ad terrorem male subintrantium, sub hac forma.

Ex parte Dei omnipotentis Patris, et Filii, et Spiritus sancti, et sub pena excommunicationis maioris inhibemus ne aliquis ligatus infra scriptis impedimentis contra sanctorum Patrum decreta ingerat se ad ordines suscipiendos. Primo ergo, secundo et tertio monemus et inhibemus, sub pena anathematis, ne quis se ingerat ordinandum, nisi prius examinata persona, cum titulo matriculatus, et infra scriptus fuerit et uocatus, ne quis etiam mortalis peccati conscius, uel excommunicatus, aut suspensus ordines recipiat, nisi prius potestatem habenti  confiteatur et debite absoluatur. Ne autem ignorans ignoretur, irregulares 226 qui, secundum sacros canones, ab ordinibus prohibentur, duximus seriatim et per ordinem specificandos: Quicunque homicida; item, ecclesiarum incendiarius, seu earum fractor [ms. fractus] uiolentus; item, aduocatus in causa sanguinis, uel notorius periurus; item, exsecutor seuorum tormentorum in publicis administrationibus; item, Simoniacus qui quodcunque beneficium uel titulum illicite adeptus, uel religionem taliter est ingressus; item, inuentor uel fautor Simoniacarum pactionum; item, apostata a fide uel religione, non reconciliatus; item, qui ab episcopis hereticis, schismaticis gratiam sedis apostolice non habentibus scienter aliquos [ms. alios] ordines recipit; item, qui sub falso titulo uel ficto, aut alias pacto inito cum suo presentatore de huiusmodi titulo postquam ordinatus fuerit eidem restituendo, uel alias occasione huiusmodi eumdem non inquietando, uel qui annuam  pensionem, uel quodcunque emolumentum temporale,  presentationem uel promotionem procuranti, sub quocunque promiserit colore; item, per saltum ad aliquos ordines promotus; item, prius coniugatus, nisi hoc faciat in casu a iure permisso; item, nullus qui excommunicatus scienter ordines recipit aliquos, et in susceptis ministrare presumpserit; 227 item, bigamus, uel corruptarum maritus; item, Deo sacratarum uirginum uiolator; item, nullus sortilegus, uel necromanticus, uel prohibitarum artium doctor siue factor; item, morbo sontico uel caduco, lunatico, uel alio incurabili morbo laborans, aut corpore uitiatus; item, illegitimus, nisi cum eo fuerit dispensatum sufficienter; item, seruus natiuus preter conscientiam et uoluntatem domini sui; item, nullus alterius diecesis, nisi litteras dimissorias habuerit, ac etiam titulum sufficientem. Item, inhibemus quod nullus ordinem subdiaconatus accipiat, nisi sit etatis XuIII annorum, diaconatus XX, presbyteratus XXIII et XXu annum attigerit; item, nullus religiosus  de iure uel facto non professus; item, curatus beneficiatus, qui infra annum non fuerit ordinatus in presbyterum a tempore cure suscepte, et pacifice possessionis adepte, nisi ex dispensatione, qua etiam rite sit usus; iuxta constitutionem Cum exc.: item, nullus sine uero titulo, uel cuius titulus ad non titulum est redactus, nisi in gratia speciali. Quibus omnibus et singulis durantibus impedimentis supradictis, ut ab huiusmodi ordinum susceptione se abstineant, quousque cum eis fuerit dispensatum, 228 precipimus sub pena excommunicationis superius adnotata, et bene caueatur de omnium mutilatione membrorum ordinandorum in sacris; ne sint etiam gibbosi, uel manci, uel alias corpore uitiati, propter scandalum cleri et Ecclesie euitandum.

Quia res quam tractaturi estis satis periculosa est, fratres karissimi, moneo uos ut diligenter et honeste totius misse ordinem, et consecrationem, et fractionem atque communicationem ab aliis iam doctis sacerdotibus discatis, priusquam missam  uestram cantare presumatis.





BENEDICTIO ABBATIS MONACHORUM.


 In ordinatione et benedictione abbatis per electionem monachorum, primo uenit ad altare indutus in habitu pontificali pro missa dicenda, et dicit Confiteor,  etc. Et postea debet sedere ante altare in sede sua preparata, et tunc duo abbates adducunt nouum abbatem ante episcopum indutum amictu, alba, manipulo,  et stola, et cappa loco casule, et eodem modo abbbates assistentes; et antequam incipiatur missa, dicant isti assistentes: Adest electus, etc. Dicti uero abbates assistentes, baculos 229 tenentes in manibus, electus uero baculum non ferat, sed super altare ponatur, donec illum de manu episcopi recipiat, sicque sedeant in ordine super scamnum ad gradum altaris, et dicto Confiteor a pontifice, etc., antequam introitus misse incipiatur, dicant dicti assistentes:

Adest, Pater reuerende, electus noster ad benedictionem suam suscipiendam.

Interrogatio ab episcopo facienda: Scitis hunc fratrem electum idoneum ad abbatis officium? Responsio: Scimus, quantum humana fragilitas nosse sinit.

Interrogatio. Est electus secundum regulam beati Benedicti a fratribus? R\ Canonica in eum fratrum consensit electio.

Interrogatio episcopi: Habetis inde scriptum? R\  Habemus.

Episcopus: Legatur.

Tunc legitur scriptum seu processum. Si autem ex prouisione apostolica sit electus, abbates assistentes ipsum electum ad benedicendum presentantes dicant: Reuerende Pater, adest electus noster ad benedictionem suam suscipiendam.

Interrogatio episcopi: Est canonice electus? Abbates: Prouisionis apostolice in eum canonica consensit electio.

230 Episcopus: Habetis inde scriptum? Abbates: Habemus. Episcopus: Legatur.

Tunc legatur prouisionis scriptum, quo lecto dicat episcopus: Quia ergo in eum fratrum consentiunt uota, prius eum censemus apostolica auctoritate examinandum, si suum propositum et sancti Benedicti regulam uelit ipse obseruare, sibique subiectos ut idipsum faciant diligenter instruere, resque locorum suorum hactenus dispersas iniuste, quantum  preualet, congregare, easque in usus Ecclesie et fratrum, pauperum etiam et peregrinorum distribuere; sicque esse dignum ad ordinationem accedere; et ideo interrogamus te, frater, si uis secundum regulam sancti N. uel Benedicti uiuere, tibique subiectos ut idipsum faciant regulariter edocere? Responsio: uolo.

Interrogatio episcopi: uis bonis et rebus ecclesie tibi commisse inibi coadunatus fideliter custodiam adhibere; et iniuste dispersas, quantum preuales, recolligere, easque in usus ecclesie et fratrum, pauperum et peregrinorum fideliter distribuere? R\ uolo.

Interrogatio episcopi: uis pauperibus et peregrinis beneuolens et hospitalis esse? R\ uolo.

Interrogatio episcopi: uis ordinem tuum religioso 231 habitu et sanctis moribus decorare? R\ uolo.

Interrogatio episcopi: uis sancte N. Ecclesie, mihique  et successoribus meis subiectionem  et obedientiam exhibere secundum canonicam auctoritatem et decreta sanctorum pontificum? R\ uolo.

Episcopus: Augeat tibi Deus fidem et constantiam, ut promissa seruare ualeas et fideliter adimplere. Clerus respondeat: Amen.

Quo dicto incipiat episcopus antiphonam, choro eam prosequente. Antiphona: Confirma hoc, Deus, quod operatus es in nobis a templo sancto tuo quod est in Hierusalem, alleluia, alleluia. Psalmus: Exsurgat Deus. Et dicitur totus psalmus cum Gloria Patri, et Sicut erat, reincipiendo antiphonam Confirma. Et in casu quo fiet missa de alio quam pro abbate, post orationem diei dicitur oratio sequens sub uno Per Dominum.


 Ad missam introitus. Officium.

Protector noster, aspice, Deus. Psal. Quam dilecta tabernacula tua, Domine, etc.


Oremus. Oratio.

Concede, quesumus, Domine, [al., add., huic] electo famulo tuo N., ut predicando et exercendo que recta sunt per exemplum bonorum operum animos suorum instruat subditorum, 232 et eterne remunerationis mercedem a te piissimo Pastore percipiat. Per.

Finita oratione prosternant se ante altare episcopus et electus etiam cum abbatibus assistentibus, et dicantur septem penitentiales [add. Psalmi], et fiant litanie. Et cum dictum fuerit Ut pontificem nostrum, surgat episcopus solus, et dicat: Ut electum istum bene+dicere digneris, te rogamus. Chorus respondeat, respondendo. Ut electum, etc. Episcopus. Ut electum istum bene+dicere et sanctifi+care digneris, te  rogamus. Ut electum istum bene+dicere, sancti+ficare, et conse+crare digneris, te rogamus. Quo dicto iterato se prosternat episcopus, et finiatur litania, qua dicta episcopus dicat sub silentio. Pater noster, et ad modum precum. Et ne nos. Chorus: Sed libera nos. Et post: Saluum fac seruum tuum. Chorus: Deus meus. Episcopus: Dominus custodiat introitum tuum et exitum tuum. Chorus: Ex hoc nunc. Episcopus: Dominus custodiat te ab omni malo. Chorus: Custodiat animam tuam Dominus. Episcopus: Nihil proficiat inimicus in eo. Chorus: Et filius iniquitatis. Episcopus: Esto illi, Domine, turris fortitudinis. Chorus: A facie inimici. Episcopus: Exsurge, Domine, adiuua nos. Chorus: Et libera nos. Episcopus: Domine, Deus uirtutum, conuerte nos. 233 Chorus: Et ostende. Episcopus: Domine, exaudi. Chorus: Et clamor. Episcopus: Dominus uobiscum. Chorus: Et cum spiritu tuo. Orationes sequentes ad modum orationis.


 Oratio.

Concede, quesumus, omnipotens Deus, affectui nostro tue miserationis effectum, et famulum tuum, quem ad regimen animarum eligimus, gratie tue dono prosequere, ut te largiente cum ipsa tibi nostra electione placeamus. Per Christum.


Oremus.

Domine Deus omnipotens, exaudi preces nostras, et super hunc famulum tuum spiritum tue benedictionis emitte, ut celesti munere ditatus, et tue maiestatis possit gratiam acquirere, et bene uiuendi aliis exemplum prebere. Per.


Oremus.

Exaudi, Domine, preces nostras quas in conspectu tue maiestatis super hunc famulum tuum fundimus, qui uice tui nominis ad gubernationem ouium tuarum  statuitur, ut eum respicere, et interueniente beato Benedicto patrono et gubernatore nostro bene+dicere digneris; et qui ad redemptionem et protectionem nostram de celis descendisti, et mundo te Deum et summum [al., summum et uerum] Pastorem exhibuisti, dicens: Ego 234 sum pastor bonus , te inuocamus, te suppliciter deprecamur, ut huic seruo tuo quem pastoralitatis [al., pastoralis officii] culmen subire uoluisti, tua bonitas adsit, et benedictio omnibus diebus uite sue; protege eum, Domine, et defende ab omnibus uisibilium et inuisibilium aduersitatibus inimicorum, dirige gressus eius in uiam pacis et iustitie; et largire tuarum dona uirtutum, iustitiam, temperantiam [al, add. prudentiam, caritatem, sobrietatem, patientiam],  fortitudinem et longanimitatem, constantiam insuperabilem, fidem non fictam, spem inconcussam, mentem deuotam, humilitatem perfectam, intelligentiam rectam, benignitatem, modestiam, unanimitatem, pacem, concordiam, castitatem, abstinentiam, uigilantiam, discretionem, rectitudinem, scientiam, pietatem, consilium, et in cunctis actibus bonis inuiolatam perseuerantiam. Aufer, Domine Iesu Christe, ab eo quidquid prauum et distortum, et [al., est] quidquid saluti contrarium, quidquid anime noxium [al., nociuum], superbiam, iactantiam, uanam gloriam, elationem, quidquid ad ultimum displicens esse potest. Circumda eum interius et exterius tue protectionis auxilio, ut te defensore sit tutus, te protegente securus, te docente scius. Ostende ei uiam per quam ambulet, tribue ei thesauros sapientie ut 235 sciat et habeat unde noua et uetera proferat, fac eum in omnibus tua sequi uestigia, et de sua ministratione gaudium bonum  adipisci, ut post huius seculi excursum, cum ante tribunal tuum uenerit, cum multiplici fructu animarum illud [al., add. ei] premium etiam largiaris cum omnibus quos tibi representabit, quod fidelibus dispensatoribus tuis pro tuo nomine laborantibus in terris te promisisti [al., repromisisti] daturum esse in celis; qui cum Deo Patre, etc. Amen.

Tunc tradat ei regulam episcopus, legendo regulam, dicens:

Accipe regulam a sanctis Patribus nobis traditam ad regendum et custodiendum gregem tibi a Deo creditum, quantum ipse tibi Deus constituerit, et humana fragilitas permiserit.


Postea det ei baculum, legendo, dicens:

Accipe baculum pastoralis officii quem preferas caterue tibi commisse ad exemplum iuste seueritatis et correctionis.

Deinde prosequatur missam, et dicatur Epistola ad Timotheum: »Omnis Scriptura diuinitus inspirata,«  etc.  Et Euangelium secundum Lucam: »Quis putas fidelis seruus?«  Credo in unum Deum Patrem. Offertorium; et tunc offerat abbas nouus duos magnos panes, 236 duos potos uini [al., duo barilia uino plena], duas torchias cum pecunia in torchiis infixa usque ad deuotionem  noui abbatis pro oblatione. Oblatione facta remaneant nouus abbas et assistentes in locis suis ante altare, et tunc domnus episcopus procedat in missa, et lauet manus suas dicendo: Lauabo inter innocentes, etc. Et tunc administratur una hostia pro abbate nouo. Sequitur secreta.

Munera, quesumus, Domine, suscipe placatus, et [al., add. hunc] electum famulum tuum semper [al., add. et] ubique misericorditer protege. Per Dominum.

Et post fractionem fit benedictio ad populum, prout missa celebratur ad uoluntatem celebrantis. Post Agnus Dei episcopus dat pacem nouo abbati, et communicat eum.

Communio: Unam petii a Domino, hanc requiram etc.


Postcommunio. Oratio.

Hec nos communio, Domine, purget a crimine, ac  electum famulum tuum benigna pietate conseruet. Per Dominum.

Missa rite peracta, antequam episcopus recedat ab altari, duo abbates assistentes abbati ordinato, unus ad dextram et alter ad sinistram, ducant ipsum ad maius altare ante conspectum episcopi, et ibidem faciat abbas ordinatus professionem suam super altare ad modum qui sequitur:


Sequitur professio.

237 Ego frater N. humilis abbas N. talis loci, Deo et sancte matri Ecclesie, N. et tibi, Pater N. tuisque successoribus debitam subiectionem et obedientiam a sanctis Patribus constitutam, secundum regulam sancti Benedicti, ore promitto et manu propria confirmo. Tunc faciat abbas cum penna et incausto [Gallice, encre] crucem in fine cedule de manu sua propria; et postea ducatur in sede sua per archidiaconum dicentem: Sta, et tene locum a Deo  tibi delegatum; potens est enim Deus ut augeat tibi gratiam. Statimque cantor incipiat: Te Deum laudamus. Quo finito dent ei omnes fratres osculum pacis, genua flectentes ante patrem a Deo sibi constitutum.





BENEDICTIO ABBATIS CANONICORUM.


 Electio abbatis canonicorum eodem ordine quo superius digesta est electio abbatis monachorum, et omnibus eodem ritu expletis, psalmis, litaniis, et  precibus, dicat super electum has benedictiones.


Oremus. Oratio.

Adesto supplicationibus nostris, omnipotens Deus, et quod humilitatis nostre gerendum est ministerio tue 238 uirtutis impleatur effectu. Per Dominum.


Benedictio.

Bene+dic, Domine, hunc famulum tuum N. quem ad regimen animarum eligimus, ut sit ei fidelissima cura subditorum ad bona prouocare, seipsum irreprehensibilem custodire, bona semper agere, praua uitare, studium in diuinis habere. Illumina, Domine, cor eius gratia Spiritus tui, cuius plenitudine repletus mundana despiciat, prospera contemnat, in aduersis fortis et insuperabilis existat, odio habeat superbiam, diligat humanitatem, amplectatur caritatem, pre oculis semper habeat castitatem, dilectioni  Dei et proximi semper uacet [ms., uocetur], uitia reprehendat, contra superbos erectus existat, errantes ad uiam ueritatis reducat, bonis se parem  faciat. Expande [ms., expandi] ei, Domine, thesaurum sapientie tue ut sciat et intelligat, ceterosque doceat uerba sacre legis tue, ut ueteri et Nouo Testamento instructus uoluntatem tuam faciat, et in finem usque perficiat. Dominator Domine, a cuius munere uenit omne quod bonum est, da ei potestatem ligandi atque soluendi subditos, et ita rem ecclesiasticam moderari ut in nullo dissentiat a uero; sed ita ducat subditos ut celestis patrie faciat colonos, ipseque 239 in finem a te mereatur audire: Euge, serue bone et fidelis, quia supra pauca fuisti fidelis supra multa te constituam, intra in gaudium Domini tui . Quod ipse prestare digneris, qui uiuis et regnas, Deus, per omnia secula seculorum. Amen.

Hic tradat ei episcopus regulam canonicorum, et legendo, dicat: 

Accipe uirgam pastoralem sollicitudinis, et sic uigiles  super gregem Dominicum tibi commissum, quatenus sicut fidelis seruus et prudens merearis in rare in gaudium Domini tui.

Post hec legatur Epistola, et perficiatur missa usque ad offertorium; et tunc debet nouus abbas accedere, et idem offerre duas torchias cum pecunia ad uoluntatem ipsius in ipsis depicta, cum duobus magnis panibus, et duobus potis uini. Collecta uero, secreta,  et postcommuio dicantur in missa, sicut dictum est superius in ordinatione abbatis monachorum, et in ipsa missa debet nouus abbas communicare; cetera fiant, ut superius dictum est. Et antequam pontifiex recedat ab altari, faciat nouus abbas professionem eodem modo, et omnia alia, quo supra dictum est in ordinatione abbatis monachorum.





BENEDICTIO ABBATISSAE.


 240 In ordinatione abbatisse debet pontifex missam celebrare, et eam benedicere cum duabus uel tribus abbatissis. Et antequam incipiatur missa uel introitus  misse, alique moniales de abbatia cuius est electa, ducant electam examinandam coram pontifice pontificalibus induto et casula, et debet sedere in loco examinationis dorso uerso ad maius altare, et dicant tunc moniales antedicte: Adest, reuerende Pater, electa nostra ad benedictionem suam suscipiendam.

Interrogatio episcopi: Est electa secundum regulam sancti Benedicti a sororibus? Respondeant sorores: Canonica in eam sororum consensit electio.

Et interroget episcopus: Habetis inde scriptum? Respondeant sorores: Habemus.

Episcopus: Legatur.

Quo lecto, dicat episcopus: Quia ergo in eam sororum uota consentiunt, prius eam censemus, et cetera que sequuntur, prout superius digesta sunt in ordinatione abbatis monachorum. Et omnibus eodem ritu expletis, psalmis, litaniis, uersiculis, dicat pontifex has benedictiones que sequuntur.


 Oratio.

241 Exaudi, Domine, preces nostras, et super hanc famulam tuam Spiritum tue benedictionis infunde, ut celesti munere ditata, et maiestatis tue dona [al., gratiam] possit acquirere et bene uiuendi aliis exemplum prebere. Per Christum.


Oremus. Oratio.

Omnipotentiam tuam, Domine, humiliter imploramus, ut super hanc famulam tuam, quam ad sacrum ordinem  assumere dignatus es, benedictionis tue donum dignanter infundas, eique gratiam consecrationis tribuas, ut quod percipit te protegente illesum custodiat. Per Dominum nostrum Iusum Christum.

Per omnia secula seculorum. Amen. Dominus uobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est.

 uere dignum et iustum est, equum et salutare nos tibi semper et ubique gratias agere, Domine sancte, Pater omnipotens, eterne Deus. Adesto precibus nostris, adesto uotis, adesto famulatibus, adesto consecrationibus, qui omnia per uerbum tuum mirabiliter dispensas et dispensanda ministras, qui diuersis floribus 242 tuam semper exornas Ecclesiam, dum eam et uirorum exemplis et illustrium feminarum irradias institutis, qui etiam de inferiori [al., infirmiori] sexu hanc famulam tuam seruitutis tue applicare dignatus es famulatui; effunde super hanc famulam tuam, quam in officium diuinum fideliter dedicamus, gratiam Spiritus sancti, ut tibi omni tempore eius seruitus dignanter complaceat, eamque dextera potentie tue bene + dicere et sancti + ficare digneris in opus ministerii tui condignum, quatenus actum ministrationis sibi credite fideliter exsequatur, et eiusdem sancti Spiritus septiformis gratie uirtute corroboretur. Requiescat ergo super eam,  precamur, Domine, spiritus sapientie et intellectus, spiritus consilii et fortitudinis, spiritus sapientie et pietatis, et repleat eam spiritus timoris Domini.  Concede ei quoque grauitatem actuum, censuramque uiuendi, ut in lege tua die ac nocte meditetur, mandata tua custodiat, dictis tuis obediat, sacris lectionibus insistat, terrena et transitoria despiciat, atque omni tempore bonis operibus inseruiat, omnem libidinem praue uoluptatis superet, amorem honeste castitatis teneat, ut tibi sponso uenienti cum lampadibus suis inexstinguibilibus possit occurrere, et prudentum 243 uirginum choro iungi; et ne cum stultis excludatur, regalem ianuam cum sapientibus uirginibus licenter intreat. Abundet in ea totius forma uirtutis, auctoritas modesta, pudor constans, intenta [al., innocentie] puritas, et spiritualis obseruantia discipline. In moribus eius precepta fulgeant, ut sue castitatis exemplo cunctis sibi subiectis imitationem prebeat puram, et bonum conscientie testimonium ostendens, in Christo Iesu firma et stabilis perseueret, atque ita perceptum ministerium te auxiliante peragat, quatenus ad eternam remunerationem  te donante peruenire mereatur. Per Dominum nostrum, etc.


Tunc det ei regulam, et legendo dicat:

Accipe regulam sancte conuersationis, simulque gratiam sancte benedictionis; et ut per hanc cum grege tibi credito in districti die iudicii Domino incontaminata representari ualeas, ipse te adiuuare dignetur, qui uiuit et regnat in unitate Spiritus sancti Deus, per omnia secula seculorum. Amen.


Tunc det ei episcopus baculum, legendo dicens.

Accipe baculum pastoralitatis, quem preferas caterue tibi commisse ad exemplum iuste seueritatis et correctionis.

Sequitur oratio, et dicatur a pontifice ad modum orationis:

244 Domine Deus omnipotens, qui sororem Moysis Mariam preeuntem cum ceteris uirginibus [al., mulieribus] inter equoreas undas cum tympanis et  choris letam ad littus maris uenire fecisti, te suppliciter [supplices] deprecamur pro fideli famula tua, que hodie in cathedra materna super uniuersas subditas [uniuersis sibi subditis] sibi abbatissa constituitur, ut ita canonica [monastica] norma tueatur cunctas famulas tuas [al., add. sibi commissas], quatenus ad eternam gloriam te auxiliante cum omnibus illis intreat leta, ibique exsultans [al., exsultantes] cum angelis, canens [canentes] cantica noua, sequatur [al., sequantur] Agnum quocunque ierit. Per Christum Dominum nostrum. Amen.


Oratio.

Famulam tuam, quesumus, Domine, tua semper gratia bene + dicat, et inculpabilem ad uitam perducat eternam. Per Christum.

Collecta misse, secreta et postcommunio dicantur, et cetera omnia eodem ritu fiant, sicut ante dictum est in consecratione abbatis.





BENEDICTIO IN SOLUTIONE SYNODI.


 Christus Dei Filius, qui est initium et finis, complementum uobis tribuat caritatis. Amen.

245 Et qui uos [ms., nos] ad expletionem [al., absolutionem] huius fecit peruenire concilii, absolutos uos efficiat ab omni contagione delicti. Amen.

Ab omni reatu liberiores effecti, absoluti [al., adiuti] etiam per donum Spiritus sancti, felici reditu uestrarum sedium cubilia repetatis illesi. Amen.

Semper proficiat cura uestra, ut quando iudex uenerit  euigilet fides uestra, uigilantie premium de Domino receptura. Amen.

Detque uobis potestatem predicandi in populo, et quod aliis ore predicatis, corde semper teneatis. Amen.

Exaudiat uos Dominus in tempore orationis uestre, et det uobis consilium rectitudinis, ut euadere mereamini supplicium Acherontis. Amen.

Quod ipse prestare dignetur.





BENEDICTIO EPISCOPALIS Ad missam in nocte Natiuitatis Domini.


 Populum tuum, quesumus, Domine, pio fauore prosequere, pro quo dignatus es in hac sacratissima nocte tuam mundo presentiam exhibere. Amen.

A cunctis eum aduersitatibus paterna pietate custodi, pro quo in mundo hoc in tempore dignatus  es ex uirgine nasci. Amen.

246 Utinam te Redemptorem suum semper intelligat, et tuam ueraciter gratiam comprehendat. Amen.

Quod ipse prestare dignetur. Amen.





BENEDICTIO EPISCOPALIS Ad missam in Sabbato sancto.


 Deus, qui mortem nostram ingressus inferni tarta a in hac nocte deuicisti uirtute diuina, suscipe propitius familie tue preces humillimas uoto sincere mentis oblatas. Amen.

Et quos ueteribus maculis baptismatis emundauit unda sacrata, per lauacrum tue protectionis auxilio purgati, tales ante te presententur in iudicium, quales nunc processerunt ex baptismo. Amen.

Et qui te miserante reuocati sunt in paradiso pereunte  peccato, non patiaris exsules fieri renascente commisso. Amen.

Et qui te semel agnouerunt [ms. agnouit] Principem uniuersitatis et Dominum, nunquam inuasis sensibus in se tyrannizantem sentiant inimicum. Amen.

Quod ipse prestare dignetur.

Benedictio Dei Patris et Filii.





uETUS ORDO Ad instituendum canonicum regularem in ecclesia S. Laudi Rotomagensis.


 247 Sequitur seruitium religiosorum professorum secundum usum Sancti Laudi Rotomagensis.

ueniens nouitius post offertorium misse cum magistro suo ante maius altare, dicat stando:

Suscipe me, Domine, secundum eloquium tuum, et uiuam.

 Flectendo genua sua, dicat.

Et non confundas me ab exspectatione mea.

Ter dicat hunc uersum. Finito uersu, cantor incipiat antiphonam: Suscepimus, Deus, cum Gloria Patri, et postea iterum Suscepimus, Deus. Idem.

Magnus Dominus

 Miserere mei, Deus.

Ecce quam bonum.

Deinde cantor: Suscepimus, Deus.

Postea litania a duobus cantatur usque Fili Dei, deinde prelatus benedicat habitum religionis sub iis orationibus.

Signum Domini nostri Iesu Christi damus super hanc uestem ad custodiendum 248 diuinum propositum, et ut Spiritus sanctus regnet in corde et in corpore suscipientis.


Oratio.

Deus bonarum uirtutum dator, et omnium benedictionum largus infusor, exaudi preces nostras, et hoc uestimentum, quod famulus tuus pro conseruando sancte conuersationis proposito se ad induendum exposcit, bene+dicere et sanctificare digneris. Per Dominum.

Quo facto, aqua benedicta aspergatur; deinde nouitius  adhuc seculari habitu indutus ad ordinatorem accedens, flexis genibus, stet ante eum, quem ordinator seculari habitu exuens, dicat:

Exuat te Dominus ueterem hominem cum actibus suis. Amen.

Et induens eum lineo indumento, subiungat:

Induat te Dominus nouum hominem, qui secundum Deum creatus est in iustitia et sanctitate ueritatis.

Fratres respondeant: Amen.

Postea induatur cappa siue caputium  .

Deinde remittat se ante altare flexis genibus, et dicat prelatus preces sequentes.

Saluum fac seruum tuum,

Deus meus, sperantem in te.

Mitte ei, Domine, auxilium de sancto.

249 Et de Sion tuere eum.

Nihil proficiat inimicus in eo.

Et filius iniquitatis non noceat ei.

Esto ei, Domine, turris fortitudinis.

A facie inimici.

 Dominus uobiscum.

Et cum spiritu tuo.


Oremus.

Deus, qui non uis mortem peccatoris, sed penitentiam et emandationem semper desideras; misericordie tue suppliciter imploramus [auxilium], ut huic famulo tuo secularibus actibus renuntianti large tue pietatis gratiam infundere digneris, quatenus castris tuis insertus ita tibi militando stadium uite presentis percurrere ualeat, ut brauium eterne remunerationis te donante percipiat. Per Christum.

Oremus, dilectissimi fratres, Dominum nostrum Iesum Christum pro famulo isto, qui accepto habitu religionis sibi seruire festinat, ut donet ei Spiritum sanctum, qui suscepte religionis propositum in eo perpetuum conseruet, et a mundi impedimento uel seculari desiderio cor eius defendat, ut sicut mutatur  habitu, ita manus dextere sue ei uirtutis tribuat incrementa, et ab omni cecitate humana oculos eius aperiat; et lumen ei eterne gratie 250 concedat. Qui cum Deo Patre et eodem Spiritu.


Oremus.

Sancte Spiritus, qui te Deum ac Dominum Deo Patri Filioque cequalem reuelare mortalibus dignatus es, immensam bonitatis tue gratiam postulamus, ut sicut ubi uis spiras, sic huic famulo affectum deuotionis indulgeas, et quoniam sapientia tua est conditus, tua quoque prouidentia gubernetur, quem iuxta consuetam gratiam unctio tua de omnibus doceat, et per intercessionem beatissimi patris nostri Augustini, quem precipuum huius sancte institutionis legislatorem dedisti, et omnium sanctorum, eum ueraciter a uanitate seculi conuerte, et sicut es omnium peccatorum remissio, deprimentes impietatis obligationes in eo dissolue, ad obseruantiam huius sancti propositi fac eum certatim feruere, ut in tribulationibus  et angustiis tua indeficienti consolatione ualeat respirare, ut sobrie, iuste et pie per ueram humilitatem atque obedientiam in fraterna caritate fundatus, quod te donante promittit, felici perseuerantia compleat. Quod ipse prestare digneris, qui cum Deo Patre et unigenito Filio eius Domino nostro Iesu Christo uiuis et regnas Deus. Per omnia secula seculorum. Amen.

251 Tunc surgat nouitius, et legat aperta uoce professionem suam propria manu scriptam.

Ego frater N. offerens trado me ipsum diuine pietati in ecclesia beati Laudi seruiturum secundum regulam S. Augustini, et promitto obedientiam domno N. priori prefate ecclesie, et successoribus eius canonice intrantibus.

Et ponens eam professionem super altare, flexis genibus oret, et prelatus incipit dicere ter hanc antiphonam: Confirma hoc, Deus. Chorus respondeat: Quod operatus es in nobis a templo sancto tuo quod  est in Ierusalem. Et repetatur ter. Sequitur oratio super eum:

Dominus uobiscum.

Et cum spiritu tuo.


Oratio. Oremus.

Deus qui famulum tuum N. a seculi uanitate conuersum, ad superne uocationis amorem accendis, pectori illius purificando illabere, et gratiam ei qua in te perseueret infunde, ut protectionis tue munitus presidio, quod te donante promisit impleat, et sue professionis exsecutor effectus, ad ea que perseuerantibus in te dignatus es promittere pertingat. Per Dominum.

Postea prelatus donet nouitio se flexis genibus stanti communem societatem congregationis, 252 dicens hanc orationem S. Augustini.


Oratio.

Omnes quamuis per gratiam baptismi fratres simus  in Christo, et unum Patrem habeamus in celo, si eius preceptis, prout possumus, obsequamur; procul dubio tunc maxime unimur, quando orationibus et beneficiis inuicem copulamur quemadmodum primitiua Ecclesia, quibus cor unum et anima una erat; quo amore plures accensi mente, possessiones et facultates rerum uendentes, congregatis cum matre Iesu in unum pretia deferebant gaudentes, que apostoli accepta tribuebant omnibus, prout opus erat, sicque iste nichilominus Deo inspirante eorum exemplo communitus nostris optat iungi consortiis. Idcirco damus ei communem societatem uiuendi nobiscum, quantum a Deo possumus promereri, et nostrum est largiri, quatenus cum electis a remuneratore omnium bonorum ualeat premia repromissa percipere: prestante Domino nostro Iesu Christo, qui cum Patre et Spiritu sancto uiuit et regnat Deus per omnia secula seculorum. Amen.

Deinde nouitius osculetur prelatum, postea superiorem,  et omnes fratres a senioribus inchoando sicut sunt per ordinem; postea osculo pacis dato, 253 prelatus incipiat: ueni, Creator. Finito ueni, Creator; dicat prelatus: Dominus uobiscum. Et cum spiritu tuo.


Oremus. Oratio.

Deus, qui renuntiantibus seculo mansionem paras in celo, dilata huius sancte congregationis temporale habitaculum celestibus bonis, ut fraterne teneantur compagine caritatis, unanimes continentie precepta custodiant, sobrii, simplices et quieti, gratis sibi datam gratiam fuisse cognoscant; concordet uita illorum cum nomine, professio sentiatur in opere. Per Dominum.

Item prelatus faciat eum iurare, dicendo hec uerba que sequuntur.

Ecclesie iura, ordinis statuta, capituli secreta, nonne sic iuras [ms. iuratis] tenere? Respondeat: Ita.





ORDINARIUM CANONICORUM REGULARIUM S. LAUDI ROTOMAGENSIS.



 PRAEFATIO.

254 Quoniam a nonnullis predecessoribus siue contemporaneis nostris in ecclesia Sancti Laudi Rotomagensis, cuius nos diuina uocante clementia canonici existimus, super ordinatione seruitii, licet non in multis, tamen in quibusdam erratum fuisse dignouimus, idcirco eiusdem Domini cooperante gratia, et fratrum nostrorum orationibus suffulti, ad honorem ipsius, et eorum utilitatem, ecclesie nostre seruitium in legendis duntaxat, psallendis et cantandis, non rationem assignando de singulis, sed, prout potuimus, usum Ecclesie et rerum ordinem obseruando, sub parui libelli compendio decreuimus explanare, in quo non arrogantie titulis aut lucris temporalibus inhiantes, sed solius caritatis intuitu necessitatibus fratrum  famulantes, uerborum obscuritatibus et sententiarum 255 diuersitatibus pretermissis, doctrina facili et perspicua modum et ordinem seruitii nocturni pariter et diurni,  librorum ueterum tenorem minime relinquendo; quasdam etiam festorum mutationes nostris factas temporibus inserendo, et si quid defuerit consulte et fideliter apponendo, quantum Dominus inspirauerit et memorie nostre occurrerit, oculis non solum prudentium, sed et simplicium intendimus declarare, a principio Aduentus Domini, qui in nostrum aduenire dignetur auxilium, exordium assumentes.

Notum sit igitur omnibus ut semper a quinto Kalendas Decembris usque in tertio Nonas eiusdem mensis, ubi dies Dominicus aduenerit, ibi Aduentus Domini celebretur unde uersus:

Andree festo uicinior ordine quouis
   Aduentum Domini prima colit feria.

Sabbato ante primam Dominicam Aduentus Domini ad uesperas ant. Benedictus, psal. Ipsum. Ant. In eternum, psal. Exaltabo te. Ant. Laudabo, psal. Lauda, anima. Ant. Deo nostro, psal. Laudate Dominum  quoniam. Ant. Lauda, Ierusalem, psal. Ipsum. Capitulum Erit in nouissimis diebus. R\ Ecce dies ueniunt. u\ In diebus. Et hoc est. Gloria Patri. Hymnus Conditor alme. 256 Cantores hebdomade canant responsorium ad gradus in habitu suo. u\ Rorate, celi. Ant. Ecce nomen Domini, psal. Magnificat. Dum cantatur Magnificat sacerdos hebdomadarius sumit cappam sericam, et ceroferariis precedentibus thurificat duo altaria, et priorem si sit in choro, postea in ultimo stallo thurificatur, et post omnes a senioribus inchoando. Oratio: Excita, quesumus, Domine. Benedicamus Domino, quod dicitur a iuniore in parte ubi est septimana. Si in ipsa die festum beati Andree occurrerit, festum debet differri in crastinum, de quo tamen debet fieri memoria ad uesperas post primam collectam sub hac antiphona: Cum peruenisset. u\ Dilexit Andream. Oratio Quesumus, omnipotens Deus, deinde de S. Laudo antiphona, Dignus laude, etc., que memoria nullo tempore intermittitur, nisi in festis duplicibus uel triplicibus, et  per octauas natalis Domini, Pasche, Pentecostes, et tribus diebus ante Pascha, et per octauam Assumptionis.

Per Aduentum Isaias propheta ad legendum ponitur, et quanto de Christo prophetauit urbanius et clarius, tanto natiuitati eius legitur proximius. Sciendum autem quod omni Dominica per annum, quando  tantummodo officium Dominicale 257 agitur, sex prime lectiones terminantur de libro, qui tunc temporis legitur, ultime uero tres de expositione Euangelii. Hoc quoque obseruatur, quod in fine lectionum que de prophetis sunt, si Domini uerba fuerint, Hec dicit Dominus, dicitur; sin aliter: Tu autem, Domine.

Prima itaque Dominica Aduentus Domini quando Isaias incipitur, ad primam lectionem legatur prologus cum eiusdem libri principio, quam debet lectionem legere cantor

Ad matutinas eiusdem Dominice inuitatorium: Ecce uenit rex, psal. uenite, duo hebdomadarii cantant, etc. Primum responsorium: Aspiciens, quod responsorium cantores hebdomadarii incipiant ad gradus, et dicant primum uersum: Quique terrigene, repetitio: Ite obuiam, et finitur totum responsorium ad omnes repetitiones; deinde cantor dextri chori commendet uersum maiori eiusdem chori, scilicet  Qui regis, quem dicat in stallo suo; chorus Nuntia, etc., tota. Interim cantor sinistri chori commendet tertium uersum maiori sinistri chori, scilicet Excita, Qui regnaturus. Et sic dicti cantores ad gradus, Gloria Patri subiungant, post quod Aspiciens precentor reincipiat, etc. Nonum responsorium, scilicet 258 Letentur celi, repetitur, quia Te Deum laudamus usque ad Natale intermittitur, et interim classicum pulsatur, et ita semper fit in Dominicis et in festis quando Te Deum laudamus non dicitur. Gloria in excelsis usque ad natale Domini intermittitur. Quamuis enim boni serui cum gaudio Domini sui aduentum exspectent, maximum tamen in eius presentia recolunt gaudium; idcirco Gloria in excelsis, et alie quedam hilaritates sacri officii usque ad presentiam Dominice natiuitatis postponuntur, ut deuotius tunc et auidius resumantur, et angelicum illud canticum tunc pastoribus cum magna letitia annuntiatum, quasi nouum, in eorum mentibus  repetatur.

In capitulo Euangelium Cum appropinquasset. Statim post capitulum tam ista die quam omnibus diebus Dominicis, siue omnibus diebus in quibus fit processio, debet ter pulsari signum ad processionem, deinde appellatio ad reuestiendum. Tunc reuestiantur ministri, interim pulsetur ad tertiam. Pulsata Tertia, et dicto Pater noster, sacerdos hebdomadarius aquam benedicat, deinde cantor hebdomadarius illius chori in quo septimana fuerit incipiat Asperges me. Interim sacerdos per altaria aspergat aquam, sicut consuetudo se habet, 259 similiter in choro, inde ueniens ad gradus dicat uersum: Ostende nobis. Dominus uobiscum. Oremus: Exaudi nos, Domine, que oratio dicenda est canendo omnibus diebus Dominicis, exceptis duplicibus festis, in quibus alia dicitur, scilicet Ascendant ad te. Deinde moueat processio, et dicatur hec antiphona: Missus est; tunc eat sacerdos cum baiulo aque benedicte, qui aspergat aquam per officinas, primo in capitulo, ubi dicat  hanc orationem: Absolue, quesumus, Domine, deinde in dormitorio, etc., sicut in collectario habentur. In statione claustri finita antiphona dicat sacerdos uersum Fundamenta eius, oratio: uia sanctorum, legendo. Nota quod ab Aduentu Domini usque ad Pascha, statio processionis que in medio ecclesie solet fieri intermittitur. Ibi incepta antiphona uel responsorio  de sancto Laudo a priore, uel hebdomadario [a cantore], si deest prior, processio redeat in chorum. Sacerdos ad gradus dicat uersum Ora pro nobis, beate Laude. Oratio: Exsultet, quesumus, Domine, et dicatur canendo, ibi et Tertia incipiatur. Deinde pulsetur classicum, et incipiatur misse officium: Ad te leuaui, etc, sicut in libris habentur. In fine misse Benedicamus. Tunc accedat lector mense ad gradus petens benedictionem, dicendo 260 ter: Domine, labia mea aperies, choro respondente: Et os meum. Sacerdos ad altare u\ Saluum fac seruum, etc., cum oratione, scilicet Auerte, quesumus, Domine. Hoc tempore et a Septuagesima usque ad Pascha, ad maiorem missam diaconus et subdiaconus casulis utuntur, nisi missa sit de festo, priuatis uero diebus in albis sint tempore isto; in Quadragesima autem casulis utantur; ad missam uero de medio festo uel nouem lectionum cum solemni apparatu, id est tunica et dalmatica, misse deseruiant.  Quando uero casulis utuntur, subdiaconus casulam suam epistolam lecturus deponat, qua lecta eam resumat. Diaconus uero, dum Alleluia uel tractus canitur, suam casulam super sinistrum humerum plicatam adaptet, sicque eam usque post communionem portet, dicturus uero Benedicamus, reinduat. Ad Sextam et Nonam, sicut in libris. In refectorio homilia Cum appropinquasset. Item alius sermo Satis abunde, quibus finitis, si opus fuerit, incipiatur Isaias. Ad uesperas ant. Sede a dextris, psal. Dixit Dominus, etc. Capitulum Hora est. R\ Tu exsurgens. Hymnus Conditor. u\ Rorate, celi. Antiphona Ne timeas. Oratio Excita.

Per totum Aduentum esus carnium et 261 sagiminis dimittitur, caseus et oua conceduntur.

Dominica secunda. Nota quod in talibus Dominicis et nouem lectionibus, et in mediis festis, in uesperis, Matutinis, et Laudibus, cantores septimane debent primas antiphonas inchoare, et ceteras commendare  descendendo, a senioribus [ms. iunioribus] incipientes.

Sabbato Quatuor Temporum, eodem die ad missam officium ueni et ostende. Sciendum autem quod, cum ante Epistolam dicantur hac die orationes, in nulla dicitur Dominus uobiscum, nisi in ultima, scilicet Deus, qui tribus pueris. Hac die et omnibus Sabbatis Quatuor Temporum, et Pasche, et Pentecostes, qui ad missam lectiones uel tractus dicturi sunt, in tabula cerea scripti primitus recitentur, que tabula, ita debet fieri.

    Hodie ad missam.
    Primam lectionem talis, scilicet unus de iunioribus.
    Secundam alius, ascendendo.
    Tertiam alius.
    Quartam alius.
    Angelus Domini, unus de senioribus, usque ad u\ Benedictus es.
    Tractum Benedictus es, duo.


 Quatuor gradalia cum uersibus suis similiter 262 cantantur sedendo. Tractum [ms., Tractus] Benedictus es, duo ad gradus, choro per singulos uersus repetente Et laudabilis. In fine reincipiatur Benedictus es. Tractus Qui regis, ab utroque choro alternatim cantetur, primo uersu ex illa parte incepto, qua cantor hebdomadarius exstiterit. In refectorio, lectio: Anno quinto decimo.

Antiphone O, que ad Magnificat dicantur, 17 Kal. Ianuarii incipiuntur, et in uesperis ante uigiliam natiuitatis Domini finiuntur. Nonnulli postquam has antiphonas inceperint prostrationes et preces in uesperis dimittunt; a nobis uero non dimittuntur, sed solitum cursum exsequimur, quarum prima sic incipit: O sapientia, etc.

In uigilia natiuitatis Domini. Ipsa die post missam matutinalem signum capituli celerius et productius  solito debet pulsari, ut fratres ad initium capituli omnes undecunque ualeant conuenire; et ne quis desit, pridie in capitulo omnibus denuntietur; pridie enim, uel ante etiam, si Dominica obstiterit, fratres raduntur. Hac die ad letitiam et deuotionem cordium demonstrandam, et in amorem uenientis Dei et Redemptoris nostri Iesu Christi flagrantius excitandam, locus quo denuntiari debet nostra redemptio, uidelicet capitulum, 263 quam honestius preparetur; ubi cum lector pronuntiauerit, dicens: In Bethleem Iude iehsu Christus Filius Dei nascitur, omnes statim in terram se prosternent; prostrati uero, prout deuotio ratioque dictauerit, orantes, innuente prelato surgant, et lector reliqua prosequatur. Post hec pronuntiato Euangelio, scilicet Cum esset desponsata, lectaque tabula prelatus dicat Benedicite. Tractatis igitur que in capitulo tractanda sunt, de missis etiam in crastinum dicendis, qui eas dicturi sunt  , prelatus prouideat.  In fine uero capituli tam huius diei quam octo subsequentium, psal. Laudate Dominum, omnes gentes, dicatur. Abhinc prostratio ad Horas non fiat, hinc etiam Hore beate Marie, hinc psalmi familiares dimittuntur, super Horas responsoria cum Alleluia dicantur; ut autem spatiatim et diligenter cuncta compleantur, statim post capitulum lectiones audiantur.

Igitur ante missam rite preparatis omnibus, que intrinsecus siue extrinsecus preparanda sunt, ante missam totum classicum pulsetur. Ad hanc missam sacerdos honorifice induatur, diaconus sit in dalmatica, subdiaconus in tunica: totum officium festiue persoluatur, submissius tamen quam in crastino cantetur. Ad missam, officium Hodie 264 scietis. Oratio Deus, qui nos redemptionis. Lectio in supellicio legatur inter chorum et altare, que sic incipit: Hec dicit Dominus Deus. Propter Sion. Qua finita, statim Epistola incipiatur: Paulus seruus Christi.  Graduale Hodie scietis, a duobus in cappis sericis cantatur, et reincipitur. Euangelium Cum esset desponsata, cum candelabris et incenso. Offertorium Tollite portas. Communio Reuelabitur. In fine misse nullum signum pulsetur, sed post breue interuallum duo de maioribus signis ad Nonam.

In refectorio Cum esset desponsata, deinde sermo: Natiuitatem Domini, etc. De regula nostra scilicet: Ante omnia, fratres karissimi, diligatur Deus, que per septimanam semel ex precepto legitur; quod restat, pridie ad cenam uel ante, ut in quarta feria ante Pascha, perlegatur; tamen infra octauas si opus fuerit ad cenam potest legi, et maxime in Sabbato, si opportunum fuerit.

Ad uesperas, primum duo de minoribus signis pulsentur; secundo, tertio et quarto, duo et duo sicut sunt per ordinem, ac deinde omnia. Inter signa hec, omnia luminaria ecclesie accenduntur, scilicet ad gradus chori magnum candelabrum cum septem cereis, inter chorum et altare septem lampades,  ante maius altare tres 265 cerei in bacinis, circa crucifixum quatuor cerei, per singula altaria singuli cerei. Duo in cappis sericis chorum regant, antiphonam primam prelatus incipiat, quam cantor dexter eidem priori imponit, scilicet Rex pacificus, psal. Laudate, pueri. Ceteras antiphonas incipiant maiores, sicut sunt in ordine, impositas a regentibus chorum. Capitulum Propter hoc sciet, prelatus dicat in cappa serica, assistentibus ceroferariis. Responsorium O Iuda, tres cantent in cappis rubeis. Hymnum ueni, Redemptor, precentor incipit. Nota quod ubicunque sit septimana, quando duplex festum occurrit, chorus dexter ita precellit sinistro quod in uesperis et Matutinis, in eo, que dicenda sunt uel cantanda, incipiantur. Ultimus uersus hymni Laus, honor. u\ Tanquam sponsus. Antiph. Dum ortus a prelato primo et postremo incipitur,  quam imponit ei precentor, et ter canitur; ipse uero prelatus precedentibus ceroferariis, et cantore in cappa sibi ministrante, omnia ecclesie incenset altaria, rediensque in stallo suo incensetur a cantore, permanentibus ibi ceroferariis; postea incensentur illi qui habent cappas sericas, sicut sunt in ordine, primum in dextro choro, et post in sinistro, postea 266 omnes, a maioribus inchoando. Oratio: Deus, qui nos redemptionis, quam prelatus dicit in stallo suo, cantore sibi de libro ministrante. Tres dicant Benedicamus Domino Ad Completorium, antiph. Miserere, psal. Cum inuocarem, etc. Hymnus Saluator mundi. u\ Custodi nos. Ant. ueni, Domine.

Ad Matutinum primo totum classicum pulsetur, et remanente classico duo minora signa sonent, donec fratres ad ecclesiam conueniant. Inuitatorium Christus natus est, quod dicant quatuor in cappis sericis. Regatur chorus a duobus hebdomadariis, qui  imponant antiphonas, sicut dictum est ad uesperas, a maioribus inchoantes. In primo nocturno antiphona Dominus dixit ad me, que imponitur priori. Primum responsorium cantores hebdomadarii in cappis sericis dicant, uidelicet Hodie nobis, u\ Gloria in excelsis. Cetera responsoria omnia, excepto tertio, sexto et nono, bini cantant; tres in cappis cantant responsorium tertium, similiter sextum, scilicet prior et duo de maioribus. Et nota quod quando prelatus sextum responsorium cum aliis ad gradus cantat, precentor prius debet coram prelato incipere responsorium, et cantare uersum cum Gloria Patri, quantum prelato placuerit. Tria 267 Euangelia in cappis sericis legantur. Prelatus legat ultimum Euangelium: In principio erat uerbum, precedentibus duobus ceroferariis, et quoties legit in cappa, uel dicit capitulum seu orationem, assistunt ei. Dum uero nona lectio legitur, preparat se diaconus in dalmatica, subdiaconus in tunica, ceroferarii cum thuriferario  in supelliciis, sintque parati ad repetitionem responsorii; noni per chorum ordinate incedentes, uidelicet precedentibus ceroferariis, deinde thuriferario, subdiacono et diacono subsequentibus ante prelatum ueniant, ubi diaconus incensum prelato offerat; quo in thuribulo posito, textum accipiens, benedictionem petat: redditoque textu subdiacono ad lectricum inter chorum et altare honeste preparatum, ministris sicut uenerant preeuntibus cum magna reuerentia, accedat, et genealogiam, non cantando, sed honeste legendo, pronuntiet; qua lecta, et Te Deum laudamus a prelato incepto, diaconus incensum ponat in thuribulo, et cum processione sua altare maius et matutinale  incenset, et prelatum postea, cui scilicet prelato subdiaconus textum ad osculandum offerat. Quibus peractis, repositis in locum suum candelabris, dum Te Deum laudamus canitur 268 in choro, omnes ministraturi ad primam missam remaneant ultimi. Thuriferarius  uero, incensato prius diacono, per chorum incensum ferat, subdiacono sequente cum textu. Sacerdos ad primam missam interim honorifice induatur. Ad Te Deum laudamus, duo maiora signa pulsantur; et ad uersum: Per singulos dies, classicum, id est, omnia signa.

Finito Te Deum laudamus, dicat prelatus uersum: Ipse inuocauit me; inceptoque ab eo, Deus in adiutorium, tunc quando prima antiphona ad Laudes solet imponi, officium ad missam: Dominus dixit ad me, in choro precentor incipiat, quod tertio repetatur. Kyrie. Orbis Factor, a duobus in cappis canitur, ceroferarii presbyterum precedant, tunica et dalmatica habeantur. Gloria in excelsis sacerdoti a cantore delatum deuote et celebriter ab omnibus decantetur, oratio Deus, qui hanc sanctissimam. Lectio inter chorum et altare in supellicio legatur, que sic incipitur: Populus gentium, qua finita statim  Epistola incipiatur, que sic incipit: Apparuit gratia Dei. Graduale duo cantant in cappis sericis, et reincipiant, uidelicet Tecum principium, u\ Dixit Dominus ad me. Alleluia, duo canant, adiuncto sibi tertio in cappis, uidelicet Dominus dixit 269 ad me. Sequentia: Nato canunt omnia, signa uero non pulsantur. Euangelium cum candelabris et incenso. Cantata uero communione, statim in choro ad Laudes antiphonam cantor incipiat Quem uidistis, psal. Dominus regnauit; dumque Laudes dicuntur, sacerdos cum ministris sileat. Antiphona secunda Genuit puerpera; psal. Iubilate. Hanc antiphonam et tres sequentes cantores hebdomadarii commendant, et omnes sine pneumate finiuntur. Capitulum, hymnus, nec uersus dicuntur; sed finita antiphona, Paruulus filius, sine pneumate, sacerdos ad altare antiphonam, Gloria in excelsis a cantore delatam sine mora incipiat, statimque post Benedictus, incipiatur et finiatur ipsa antiphona  sine pneumate. Post hec, dicta ratione, ad complendum diaconus subiungat Ite, missa est. Quibus expletis, laternis accensis omnes dormitorium petant; hac tantum uice, qui uolunt uestiti iaceant. Nota quod ad predictam missam diaconus defert pacem priori, et cantor assumens a priore defert hinc inde; quod si deest prior, precentor sumit et defert, ut dictum est.

Cum autem summo diluculo dies illuxerit, unum de maioribus signis pulsetur, quo audito omnes qui ad missam seruituri sunt 270 abluere et reuestire accelerent; alii uero expedite surgant, et in choro sedeant, donec pulsetur classicum. Ad hanc missam induantur sacerdos et ministri, sicut solent in Dominicis, tunica et dalmatica albis, ut supra; tunc secretarius debet candelas in choro cantantibus ministrare, sicut et ad primam missam. Officium Lux fulgebit, quod precentor incipit. Lectio Spiritus Domini, que legatur sicut in precedente missa, qua  finita statim Epistola incipiatur, scilicet Apparuit benignitas. Alleluia, Dominus regnauit, a duobus canitur sicut graduale. Euangelium cum candelabris et incenso, non pulsatur classicum. Finita missa in claustrum ueniant, manusque lauent, et acceptis libris sedeant. Interim sacerdotes ad missas priuatas se expediant.

Ad Primam duo de maioribus signis pulsentur. Post Primam capitulum teneatur, in quo solummodo de amore et dulcedine tante solemnitatis debet tractari. Statim post capitulum processio pulsetur; siue Dominica sit, siue non, processio agitur, missa matutinalis intermittitur. Processio fit sine cappis sericis, excepto priore qui habet: subdiaconus tunicam, diaconus dalmaticam habent.

Post Tertiam omnibus rite peractis, ministris 271 quoque ante altare que portanda sunt tenentibus, cum precentor responsorium uel antiphonam inchoauerit, procedunt hoc modo: Primus, qui aquam  benedictam portat, dehinc qui crucem, post qui candelabra, deinde qui thuribulum, inde subdiaconus cum textu in tunica, et diaconus in dalmatica, post quos incedunt pueri, et reliqui bini et bini, sicut est ordo eorum; post omnes prelatus in cappa serica. Procedentes uero per claustrum nullam stationem faciunt, sed cantando responsorium ecclesiam ingrediuntur, et ita facta statione ante crucifixum, stent donec quod canitur finiatur; ad quam processionem dicatur responsorium Descendit de celis. In statione ecclesie incipit precentor responsorium uerbum caro, tres in pulpito uersum dicant In principio. Ad introitum chori prelatus imponat antiphonam a cantore sibi delatam Hodie Christus natus est, post hec prelatus, pronuntiato uersu, Ipse inuocauit me, dicat orationem Da, quesumus, omnipotens Deus. Tunc pulsetur classicum. Officium Puer natus est, Kyrie, Deus creator omnium. Gloria in excelsis Deo  a tribus in cappis sericis. Oratio Concede. Lectio, Propter hoc sciet populus, in cappa serica in pulpito legatur, qua finita statim Epistola: 272 Multifarie, etc. Graduale a duobus in cappis in pulpito cantetur uiderunt, et reincipiatur. Alleluia. Dies sanctificatus, ibidem a tribus in cappis. Sequentia Christi hodierna, interim duo de maioribus signis pulsentur.

Quando festiuitas ista, uel alia duplex in Dominica occurrit, primum fiat aqua benedicta ab hebdomadario, et ipse statim incipiat Tertiam, que dum canitur uadit cum aque baiulo per officinas, et solitas complet obseruantias, postea in chorum horam finiturus reuertitur. In talibus festis omnes qui missas non cantant ad communionem uadunt, exceptis illis qui pro aliqua rationabili causa consulto prelato se abstinent, sic etiam in omnibus Dominicis.

Notandum autem quod quando quelibet festiuitatum duplicium in quibus prelatus missam debet celebrare, in Dominica occurrit, benedictio super  lectorem hebdomadarium ad missam matutinalem dabitur. In refectorio lectio In principio, deinde sermo uox spiritualis Aquile, et alii sermones per septimanam assumantur, cum opus fuerit, post Euangelia dierum.

Ad uesperas signa sicut in uigilia pulsantur, cantores chorum regunt; cantor hebdomadarius dextri chori primam antiphonam 273 incipiat, scilicet: Tecum principium, ps. Dixit Dominus. Alius cantor sinistri chori antiphonam secundam incipiat Redemptionem, psal. Confitebor; alie distribuantur, et finiantur omnes cum pneumate. Capitulum cum cappa et cereis prelatus dicat Multifarie. R\ uerbum caro, cantores adiuncto sibi tertio cantent in cappis. Hymnus A solis ortus cardine. u\ Tanquam sponsus. Antiphonam Hodie Christus, primo et postremo prelatus incipit, et tota canitur, psal. Magnificat. Interim prelatus maius altare incenset, per cetera quoque altaria incensum portetur. Oratio Concede, quesumus. Cantores dicant Benedicamus  Domino. Statim tres diaconi in cappis rubeis ad gradus incipiant responsorium Sancte; tunc eat processio ad altare sancti Stephani, prelatus autem incenset altare; diaconi cantent uersum Ut tuo propitiatus. uersum Gloria et honore, unus de diaconis dicat, Oratio: Da nobis, diaconi subiungant Benedicamus Domino. Postea redeat processio in chorum cantando Inuiolata. u\ Post partum, oratio Deus, qui salutis eterne, pueri ad gradus subiungant Benedicamus. Ad Completorium antiphona Miserere, etc., hymnus Saluator mundi. u\ Custodi nos, Antiphona Alleluia, uerbum.

274 De S. Stephano duplex festum simplex agitur. Inuitatorium tribus sine cappis sericis, Christum natum. Hymnus Deus, tuorum militum. In primo nocturno, ant. Beatus Stephanus, quam imponat diaconus cantum agens maiori in choro dextro post priorem, psal. Beatus uir., antiphona 2 Constitutus, quam imponit alius diaconus in sinistro choro maiori,  etc. Primum responsorium Stephanus autem, quod cantant duo ad gradus; similiter omnia responsoria bini et bini cantant, prior ponitur ad sextum responsorium, sicut semper in duplicibus festis, et ad nonam lectionem, etc. Te Deum laudamus. u\ Posuisti, Domine, quem prelatus dicit. Ad Benedictus, ant. Impii super, quam prelatus sibi delatam a diacono cantum agente incipiat. Tunc eat processio ad altare, interim prelatus maius altare et matutinale incenset, postea altare beati Stephani; finito psalmo Benedictus, et antiphona, sequitur oratio Da nobis, quesumus, Domine, diaconi: Benedicamus, Domino. In reditu de Natiuitate memoria uerbum caro factum est. u\ Benedictus qui uenit. De beata Maria uirgo uerbo. u\ Post partum. Oratio Deus, qui salutis, ceroferarii subiungant Benedicamus.

Officium ad missam Etenim sederunt. 275 Kyrie, Conditor a duobus in cappis cantetur. Epistola in pulpito Stephanus plenus gratia et fortitudine. Graduale,  Alleluia, et Euangelium similiter in pulpito, etc.

Ad uesperas, ant. Tecum principium, psal. Dixit Dominus, etc., ut supra, capitulum Stephanus. R\ O martyrum, hymnus Deus tuorum. u\ Gloria et honore, ant. Patefacte sunt, psal. Magnificat, interim prelatus maius altare et matutinale incenset. Oratio Da nobis, Domine, quesumus, Cantores tres in cappis Benedicamus Domino. Tunc sacerdotes tres de senioribus ad gradus in cappis incipiant R\ Apparuit. Fiat processio ad altare beati Ioannis, quod prelatus incenset. u\ Cumque complesset, u\ ualde honorandus est, quem dicat unus de sacerdotibus. Oratio Ecclesiam tuam, sacerdotes subiungant Benedicamus. In reditu in chorum de Natiuitate memoria Gaudeamus. De beata Maria memoria Alma Redemptoris. u\ Post partum, oratio Deus, qui salutis, ceroferarii Benedicamus.

De sancto Ioanne duplex festum agitur simplex,  quod dicitur tertie dignitatis. Eodem modo per omnia sicut notatum est in festo beati Stephani, sic etiam de Innocentibus et de sancto Thoma sine differentia obseruatur.  fiat processio 276 ad altare sancti Ioannis, ibi incensato altari, et dicto psalmo Benedictus, dicatur oratio Ecclesiam tuam. Sacerdotes cantores subiungant Benedicamus. De Natiuitate memoria, de sancto Stephano memoria, de beata Maria memoria, ceroferarii Benedicamus.

Ad uesperas ant. Tecum principium, etc., ut supra, capitulum Qui timet Deum, R\ In medio, hymnus Exsultet. u\ ualde honorandus, ant. In medio Ecclesie. Oratio Ecclesiam. Cantores subiungant Benedicamus. Tunc tres de iunioribus, acceptis cappis sericis, ad gradus incipiant R\ Dignus a dignis, et fiat processio ad altare Innocentium, quod prelatus incenset. u\ Accipiunt. u\ Letamini, oratio Deus, cuius hodierna, cantores Benedicamus. In reditu de  Natiuitate memoria, de sancto Stephano memoria, de beata Maria memoria.

 In Laudibus processio ad altare eodem modo quo supra.

Ad uesperas. Cantores hebdomadarii adiuncto sibi tertio in cappis sericis ad gradus incipiant R\ Miles Christi. Fiat processio ad altare beati Thome eodem modo quo dictum est de aliis.

 Ad Laudes fiat processio ad altare, sicut supra.

277 In uigilia Epiphanie, nona cum duobus de maioribus signis pulsetur.

Solemnitas Epiphanie cum magna reuerentia celebratur, quia in ipsa multa sacramenta recoluntur. Altaria quoque omnia parantur, signa pulsantur, ut supra dictum est, preter ad Matutinas, tunc enim ad excitandos fratres non pulsatur classicum, sed duo minora signa. Omnia luminaria que circa maius altare sunt, exceptis tribus cereis qui sunt coram altari, accenduntur. Ante singula altaria, singula  luminaria ponuntur. Ad uesperas cantores hebdomadarii chorum regunt in cappis albis. Prima antiphona Tecum principium, imponitur priori, cetere similiter senioribus imponuntur et sine pneumate finiuntur; prior in cappa ad gallos deaurata dicat capitulum Surge, illuminare. Responsorium in cappis croceis et rubea: Reges Tharsis. Hymnus Hostis Herodes, uersus Omnes de Saba. Antiphona Magi, bis imponitur, et ter canitur. Oratio Corda nostra.

Ad Matutinum inuitatorium et hymnus non dicuntur, sed antiphona ad priorem delata ab ipso incipitur sic: Afferte Domino, psalmus ipse, etc. In tertio nocturno, ant. uenite, psalmus ipse, stando psallatur totus. 278 Tantum in die dicatur predicta antiphona cum psalmo; per octauam, ant. Adorate Dominum, psal. Cantate 1. etc. Homilia in cappa legitur cum ceroferariis. Nonum reponsorium in Columbe, a tribus in cappis canitur, nec iteratur.  Ad legendum Euangelium Factum est, accedat diaconus cum processione, sicut dictum est in natiuitate Domini.

Ad missam officium Ecce aduenit. Cantores adiuncto tertio ad gradus in cappis cantent Kyrie, Fons bonitatis; in pulpito, graduale Omnes de Saba, Alleluia, uidimus stellam, etc.

In refectorio lectio Cum natus esset, cum sermonibus ad idem festum pertinentibus.

Ab octaua Epiphanie usque ad Septuagesimam leguntur Epistole beati Pauli, et per idem tempus quotidie bis comeditur, etiam feria sexta de consuetudine approbata.

Summopere autem prouideatur ut ante Septuagesimam Epistole beati Pauli finiantur; proinde etiam si tempus breue fuerit, a crastino Circumcisionis in refectorio incipiantur. Historia Domine, in ira tua, ante Dominicam post octauam Epiphanie nunquam incipitur; quando uero in prima Dominica  post octauam Epiphanie Septugesima 279 occurrit, tunc ex necessitate dimittitur.

Feria secunda, in Laudibus antiphona: Miserere, psalmus ipse, capitulum ad Laudes omnibus feriis usque ad diem cinerum: uigilate et orate. Prostrationes et preces resumuntur. Nota quod si tempus longum fuerit, et non suffecerint Epistole beati Pauli ad lectionem refectorii usque ad Septuagesimam, assumende sunt lectiones sanctorum.

Sabbato ante Septuagesimam, Alleluia ante Nonam dicitur, in uesperis tacetur. Hac tamen die, quando purificatio beate Marie occurrerit, quia uespere de festo erunt, Alleluia in ipsis dicatur, et etiam in Completorio, de Septuagesima tunc ad uesperas memoria tantum fit. Ab illo die usque Pasche uesperas: Laus tibi, Domine, rex eterne glorie pro Alleluia dicitur in principio Horarum.

Ad Matutinum inuitatorium Preoccupemus faciem, etc. Ad primam lectionem legitur prologus cum initio Genesis. Primum responsorium In principio  fecit Deus, etc. Nonum responsorium reincipitur. uersus Excelsus super omnes. Sancta quippe Ecclesia abhinc usque ad Pascha organa sua, uidelicet cantica letitie Alleluia. Te Deum 280 laudamus, Gloria in excelsis Deo, Ite missa est, suspendit.

Per totum tempus Septuagesime, sicut dictum est in prima Dominica Aduentus, ad magnam missam diaconus et subdiaconus casulis utantur.

Dominica in Quinquagesima, in refectorio lectio Assumpsit iehsu. Sermo Fides est religionis. Ab hac die quecunque festiuitas occurrat ieiunium non soluitur.

In Capite ieiunii inuitatorium In manu tua, etc. His quatuor diebus ad Matutinum et uesperas tantum capitula propria dicuntur et orationes, sicut in omnibus aliis diebus Quadragesime; ad Horas uero dicitur collecta Dominicalis, scilicet Preces nostras.

Sciendum est quod a Capite ieiunii de esto trium lectionum nichil fit usque ad Pascha, nisi commemoratio  tantum, et missa matutinalis si in Dominica euenerit, excepto in ramis Palmarum. Sciendum est quod si in Capite ieiunii festum nouem lectionum occurrat, in crastinum differendum est. In capitulo lectio Cum ieiunatis. Hac die et omni feria quarta et sexta Quadragsime tenendum est silentium in claustro; debet etiam unusquisque, loco processionis que illis diebus solet fieri, statim post exitum 281 a capitulo dicere psalmum Miserere mei, Deus.

Post Nonam, dum psalmi familiares dicuntur, a secretario unum de maioribus signis tribus uicibus modicum pulsetur, quo audito omnes in choro se discalceent, nisi propter asperitatem frigoris eis misericordia fiat a prelato. Deinde ueniente prelato ante maius altare cum sacerdote hebdomadario et ministris, ubi tapetum debet esse expansum, incipiat prelatus antiphonam Parce, Domine, et dicant ibi prostrati septem psalmos, similiter conuentus in choro. Finitis psalmis sine litania cum Kyrie, eleison  tantum, erigens se prelatus, et stolam assumens, stans ante altare absolutionem faciat; deinde ministris ad sedes suas in chorum reuersis, sacrista cineres, quos de palmis preteriti anni parauit, afferat; quos ipso tenente prelatus benedicens, et subpriore aspersorium ministrante aqua benedicta aspergens, stolam ipsi subpriori tribuat, et sibi primo cineres imponat et aqua aspergat; deinde stolam resumat, ac eidem subpriori ceterisque fratribus cum magna cordis contritione uenientibus, et coram se genua flectentibus cineres imponens, singulis dicat: Memento quia cinis es, etc., subpriore singulos 282 aspergente. Interim cantetur antiphona Immutemur, cum uersibus psalmi Deus misereatur nostri; repetatur, quantum opus fuerit. Post datos cineres, parata processione, dicat prelatus in sede sua in choro uersum Ostende nobis: Dominus uobiscum. Oratio Concede nobis, Domine, postea inchoata antiphona, Exaudi nos, Domine, per claustrum ad processionem exeant. Nullus in hac processione  ecclesiasticis indumentis debet indui. Percantata antiphona ante refectorium cum uno uersu psalmi Saluum me fac, subiungatur alia Iuxta uestibulum; qua ante introitum ecclesie finita, litaniam duo cantores incipiant, quibus pronuntiantibus Sancte Ioannes Baptista, processio ingrediatur ecclesiam, que dum percantatur ad gradus, interim sacerdos et ministri reuestiantur. Finita litania sine oratione officium incipiatur Misereris omnium. Hac die ac deinceps in omni Quadragesima diaconus et subdiaconus omnibus diebus usque ad cenam Domini ad magnam missam de tempore debent in casulis ministrare, etiam diebus Dominicis. Oratio Presta, quesumus, Domine, cui diaconus debet preponere Flectamus genua, et sic omnibus feriis Quadragesime. Epistola Conuertimini ad me, que dum legitur fratres recalceent 283 se. Graduale Miserere mei. Tractus Domine non secundum, alternatim debet cantari. Euangelium Cum ieiunatis. Offertorium Exaltabo te. Ad  uesperas primum signum, quando Sanctus cantatum est, pulsari incipiat, ad secundum Per omnia, cesset; post Agnus Dei, secundum signum. Communio Qui meditabitur, qua finita debet pulsari tertium signum. Ad ultimam orationem, que dicitur super populum, dicat diaconus Humiliate capita uestra, post quam orationem classicum infertur. Sacerdos qui missam celebrauit  uesperas ibidem ad altare incipiat. Post uesperas facto breui interuallo pulsetur cymbalum, et eant cenatum.

 Sciendum tamen quod a Capite ieiunii usque ad cenam Domini singulis diebus, nisi in Dominicis, post Tertiam septem psalmi cum litania dicuntur: in diebus festiuis post Primam immediate.

Dominica prima in Quadragesima, ad missam,  officium Inuocauit me, etc. Tractus Qui habitat, quem quatuor alternatim canant, etc. Hac die post Completorium sacrista cortinam inter cnorum et altare protendat, tunc etiam cruces et 284 imagines cooperiat. A secunda feria Quadragesime usque ad Pascha, exceptis festis, ad initium principalis Hore dum Gloria Patri dicitur, ab omnibus simul super formas uenia petatur.

Sciendum quod in omnibus missis que de Quadragesima dicuntur cortina debet esse collecta dum Euangelium legitur, sed lecto Euangelio statim expandatur; quando uero festum celebrandum est, finita missa diei precedentis statim colligatur cortina, que tamen ipsa die dum missa de Quadragesima canitur debet esse protensa; in qua missa se fratres super formas ad canonem non incuruent; qua die post Completorium nisi aliud festum occurrat, cortina, sicut solet, extendatur.

Notandum quod feria secunda Quadragesime ad  collationem incipende sunt homilie Quadragesimales.

 Sabbato ad missam, officium Intret oratio. Oratio Populum tuum, ad quam dicatur Flectamus genua, et dicatur sine Dominus uobiscum, cum omnibus sequentibus, excepta ultima ante Epistolam. Lectio, Angelus Domini legatur usque ad illum uersum Benedictus es in firmamento; exinde enim tractus incipitur, cuius primum uersum dimidium quatuor fratres simul, reliquos 285 bini et bini dicant; chorus uero primum uersum ab eo quod dicitur Et laudabilis, accipiat. Tunc post finem ceterorum uersuum Hymnum dicite, semper sedendo repetat. Postquam tractus fuerit finitus a predictis quatuor, primus uersus reincipiatur. Hunc tractum in suis nigris cappis laneis canunt, in quo  uicissim sedeant. Dominus uobiscum, oratio Deus, qui tribus pueris, sine Flectamus genua. Epistola Rogamus uos. Tractus Laudate Dominum, in choro alternatim  cantetur. Missa ista una collecta tantum finitur.

Dominica tertia Quadragesime, ad Completorium antiphona Media uita, psal. Nunc dimittis. In canendo istam antiphonam, cum uenitur ad locum, ubi dicitur Sancte Deus, debent omnes ter in profestis diebus prosterni, in diebus uero festiuis tantum inclinari.

Dominica in Passione, ad primas uesperas, ant. Benedictus, etc. R\ Circumdederunt. u\ Quoniam tribulatio, sine Gloria Patri, iterum Circumdederunt. Notandum quod responsoria tam ad Matutinum quam ad Horas que cum Gloria solent dici, reincipiuntur usque ad Pascha. Quod si festum celebrari contingat, uel missa dicatur que 286 non sit de passione, Gloria Patri solito more dicitur.

Dominica in ramis Palmarum. In Laudibus ant. Occurrunt turbe, psal. Benedictus. Hic sciendum quod, dum transit processio beate Marie per terminos  parochie nostre ferendo corpus Domini ad locum deputatum, audito cymbalo eiusdem processionis, debent pulsari duo de maioribus signis in honorem Dominici corporis. Ad Primam mane pulsetur, missa matutinalis intermittitur. In capitulo lectio Cum appropinquasset. Statim post capitulum processio pulsetur. Ad Tertiam pulsetur, postea benedicatur aqua, et solito more asperguntur fratres; deinde dicta oratione: Exaudi nos, Domine, incipit hebdomadarius Tertiam, que dum canitur, ipse cum aque baiulo more solito aspergit officinas. Post Tertiam statim ordinetur processio, uidelicet aqua benedicta, candelabra, et crux discooperta. Omnes debent tam presbyteri parochiales quam alii fratres huic processioni interesse. Antiphona Ante sex dies, etc. In introitu ecclesie beate Marie. R\ Christi uirgo, etc. Inde ingressi chorum ecclesie beate Marie more se habeant aliorum. Debet cauere clericus sacristie quod singulis canonicis nostris ramos distribuat  benedictos. Dum rami 287 distribuuntur, canitur antiphona Pueri Hebreorum, etc. In reditu processionis, ant. Ceperunt omnes. R\ Dominus iehsu. Item R\ Cum audisset turba. Cum ad portam ciuitatis processio uenerit fit statio, pueris super portam canentibus Gloria, laus. In introitu ciuitatis responsorium Ingrediente Domino. u\ Cumque audisset, tunc iterum debent pulsari duo de maioribus signis, in introitu ecclesie Sancti Laudi, responsorium Circumdederunt me, facta in basilica statione, uersus a duobus canitur. Finito responsorio prelatus genua flectendo delatam sibi antiphonam a cantore Aue, rex noster, ter incipiat; tantum dicens Aue, rex noster, conuentus per singulas uices, similiter genua flectendo, idem repetat, interim crucifixus paulatim discooperiatur; ad ultimum tota antiphona cantetur. Ad introitum chori, R\ Collegerunt, uersus a tribus de senioribus ad gradus cantetur: Unus autem; interim conuentus sedeat. Post uersum dicta  repetitione antiphone Ne forte, subiungat prefatus u\ Benedictus qui uenit, choro respondente Hosanna in excelsis. Oratio Omnipotens sempiterne. Tunc possunt ministri de suis necessariis prouidere. Pulsato classico inchoatur Officium Domine, ne longe. Sacerdos et ministri procedentes 288 ad altare palmas manibus gestent. Ministri casulis induti sint. Tractus a quatuor cantetur, sicut prima Dominica Quadragesime. Ad passionem Dominus uobiscum propter Dominicam dicatur, sed Gloria tibi, Domine, loco suo taceatur. Credo. Offerenda Improperium, que dum canitur primo ministri palmas offerant, deinde prelatus, et reliqui bini et bini ordinate uenientes, quas sacrista suscipiat. Propter laborem officii post prandium dormiant; cumque tempus surgendi fuerit, unum de minoribus signis pulsetur, quo audito in claustrum uenientes, primo  manus lauent, deinde pulsata Nona procedant. Huiusmodi meridiana obseruantia a Pascha usque ad Kalendas  Octobris, exceptis diebus ieiuniorum in quibus post Nonam comeditur et dormitur, teneatur. Hac die et deinceps usque ad Kalendas Octobris conuentus in claustro sedens silentium teneat.

Feria quarta ad missam Passio Domini, sine Dominus uobiscum et sine Gloria tibi, Domine. Appropinquabat dies festus; hora qua diaconus dixerit uelum templi scissum est, cortina cadere permittatur.

Ad uesperas et usque ad missam in crastino signa sicut in Dominicis pulsentur 289 prelatus debet cantare uesperas. Ad uesperas antiphona Beatus uir, psal. Nisi Dominus edificauerit, etc. Capitulum Attende, Domine. R\ Circumdederunt me, quod cantare debent cantores ad gradus in cappis sericis. Hymnus uexilla regis, ant. Tanto tempore, quam prelatus incipiat, et duo altaria incenset; statim incepta antiphona, incipiatur Magnificat. Oratio Respice, quesumus, Domine, que tribus diebus sequentibus ad omnes Horas dicatur, preter ad Primam  et Completorium. Cantores in cappis sericis dicant: Benedicamus Domino. Nota quod quando annuntiatio Domini hac die occurrerit, uespere de festo agontur. Regula ad prandium hac die legatur. Completorium huius diei solito more dicitur absque prostratione. Hac die si quid in ecclesia, uel in claustro, uel in ceteris officinis mundandum fuerit, emundetur.

Feria quinta in cena Domini custos ecclesie sollicite prouideat ut ea hora ad Matutinum surgatur, quod ante lucem suo modo spatiose nocturnum Officium compleri ualeat. Hac die sicut et in sequentibus duabus, ad Horas fit prostratio. In Matutinis istorum dierum per singulas noctes uiginti quatuor candele ante maius altare preparantur, quarum singule ad initium cuiusque 290 antiphone uel responsorii exstinguuntur. In hac quinta feria ad Matutinum pulsato classico, non dicitur Domine, labia mea aperies, neque Deus, in adiutorium meum; Gloria Patri  penitus intermittitur; inuitatorium quoque non canitur, sed primam antiphonam prelatus incipiat mediocri uoce, sic: Zelus domus tue. Psalmus Saluum me fac, qui cum imponitur ueniam super formam omnes petant, sic ad Matutinum, Laudes et singulas Horas his tribus diebus faciant. Antiphone et uersiculi sine pneumate finiantur. Prelatus legat nonam lectionem. Responsorium nonam Reuelabunt, etc., iterum, Reuelabunt, interim pulsetur classicum. Finito nono responsorio, non dicatur uersus, sed statim antiphona Iustificeris, Domine, prelato imponatur, psal. Miserere mei, Deus, etc. Dum psalmus Laudate Dominum de celis canitur, lumen a sacrista recondatur, et si que sunt per ecclesiam luminaria exstinguantur; deinde ubi finita antiphona prelatus antiphonam Traditor autem imposuerit, subito illa candela que remanserat exstinguatur, sicque Benedictus, et cetera que sequuntur in tenebris dicantur. Post Benedictus, finita antiphona  duo fratres in dextra cruce ecclesie primo incipiant Kyrie, eleison, quibus 291 alii duo in sinistra cruce similiter Kyrie, eleison respondeant; deinde duobus prioribus iterum Kyrie, eleison repetentibus, duo de maioribus ad gradus a cantore premuniti subinferant Domine, miserere; chorus subiungat Christus Dominus factus est. Quo audito, illi qui in sinistra cruce sunt, Christe, eleison dicant, duo ad gradus. u\ Qui passurus aduenisti. Illi de dextra cruce: Christe, eleison, duo ad gradus. u\ Qui discipulos. Illi de sinistra: Christe, eleison, duo ad gradus. u\ Agnus innocens. Dicto uersu, illi iidem ad gradus incipiant Domine, miserere. Chorus: Christus Dominus factus est. Iterum illi de dextra cruce: Kyrie, eleison. Illi de sinistra: Kyrie, eleison, iterum in dextra: Kyrie, eleison. Ad gradus: Domine, miserere. Chorus: Christus Dominus. His ita finitis, mox ut prelatus Mortem autem crucis pronuntiauerit, super formas se prosternent. Pater noster, cum precibus et psalmo Miserere  mei, Deus, et oratione Respice, quesumus, unusquisque per se dicat Amen. Postea prelato sonitum dante lumen proferatur. Accensis laternis, dormitorium petatur. Mane surgentes fratres solito more usque ad Primam se habeant, excepto quod missas familiares non dicant.

Pulsata Prima, Pater noster prostrati premittant, 292 et sine Deus, in adiutorium, et hymno, hebdomadario incipiente antiphonam Iustificeris, psal. Deus, in nomine. Beati immaculati, Retribue, sine Quicunque uult, submissius solito canant. Quibus dictis, statim responsorium Unus ex discipulis, ille cui cura canendi responsoria super Horas commissa est, incipiat, et uersum canat, responsorium reincipiat subiungens uersum Christus factus est. Quo facto prostrati, unusquisque per se sub silentio solitas preces usque confessionem dicat, confessio in audientia fiat, deinde preces que sequuntur, et Miserere mei, Deus, cum solita oratione: Domine, sancte Pater, sub  silentio finiantur. Sicque facto signo surgant, capitulum intrent, ubi pronuntiato kalendario, Isti sancti et omnes alii, sub silentio ab unoquoque dicatur; quo dicto, innuente prealto, lectio Conuenientibus uobis in unum sine Iube Domne, et sine Tu autem, legatur, statimque tabula recitetur. Defuncti si fuerint pronuntientur, illisque absolutis, dicto Benedicite, primo, sicut mos est, de ordine tractetur, deinde que agenda sunt usque ad crastinum capitulum ordinentur. In fine capituli exeant nichil dicentes, et per istud tempus ex toto in claustro et in aliis officinis plus solito silentium obseruent.

293 Post capitulum indicet prelatus preposito et eleemosynario quot pauperes ad Mandatum assumi debeant; qui ante Tertiam masculi et integri corporis, ne infirmis fratribus molestiam inferant, tot eligantur quot in monasterio fratres sani et infirmi habentur, et quot eodem anno obierunt; quatuor etiam ad prelatum, et alii tot quot ipse pro familiaribus loci in Mandato habere iudicauerit, adducantur.  Hore huius dici et duorum sequentium simili modo, quo supra dictum est de Prima, cantentur cum precibus: Ego dixi, Domine, et oratione: Respice, quesumus, hac tamen die paulo altius quam in duobus sequentibus dicuntur. Post Tertiam dicatur missa ad crucifixum infirmis fratribus, et familie, et pauperibus, qui ad Mandatum electi [add., sunt]. Finita uero missa, eleemosynarius ducat pauperes ad locum ubi aqua calida pedes lauent; dum uero Sexta canitur ipse et prepositus introducant eos in claustrum, faciantque sedere in parte claustri iuxta ecclesiam hoc modo: Quatuor pauperes prelati in medio faciant sedere, iuxta quos hinc et inde alios collocent, omnia etiam, que ad Mandatum sunt necessaria, uidelicet aqua calida, bacinia, lintea ad tergendas manus et pedes pauperum preparentur.  Finita 294 ergo Sexta, in capitulum coadunentur fratres, ubi cappas deponentes, preeunte prelato sequuntur bini et bini; quo ante suos pauperes consistente dexter chorus ad dextram eius transeat, sinister remaneat ad sinistram. Tunc omnibus per ordinem ante pauperes suos astantibus, et ad illos conuersis, prelatus ad instar Domini Iesu accincto linteo precingat se, et dicat preces: Adiutorium nostrum in nomine Domini, Ostende nobis, Domine; Domine, exaudi orationem; Dominus uobiscum. Oratio: Actiones nostras. Postea cantor incipiat antiphonam Dominus iehsu. Interim prelatus humiliter et deuote primo suis pauperibus pedes lauet, linteo tergat, capillis etiam ad exemplum illius mulieris detergat et osculetur, cui senior qui ad dexteram eius est de bacinis seruiat. Nullus, excepto prelato, linteo se precingat, sed camerarius ex. una parte omnibus lintea ministret, qui etiam uni de fratribus iniungat ut similiter ex altera parte faciat. Dum hec aguntur,  semper antiphona Dominus iehsu, per singulos uersus psalmi Beati immaculati, repetatur. Lotis pedibus omnium, rursum prelatus suis pauperibus aquam manibus tribuat; eleemosynarius quater quatuor nummos, quos illis offerat, ministret. Quibus et manus 295 offerens osculetur, dehinc ex utraque parte singuli eis quibus pedes lauerunt aquam manibus tribuant, supradictum scilicet ordinem obseruantes, ut inferiores a superioribus bacinia recipiant. Camerarius cum collega suo, sicut lintea, ita manutergia tam prelato quam fratribus omnibus subministret; eleemosynarius uero singulis duos nummos pauperibus tribuendos ministret, quos omnibus pauperibus, quibus aquam ministrauerunt, similiter manus osculando offerant. Peracto tandem hoc sancto et piis mentibus deuoto obsequio, cantuque terminato, inclinati dicant ter Kyrie eleison, Pater noster; prelatus dicat Et ne nos, preces Tu mandasti. Tu lauisti pedes discipulorum. Domine,  exaudi orationem. Dominus uobiscum. Oratio Adesto, Domine; deinde ad lauatorium manus abluant, resumptisque cappis, facto paruo interuallo de suis necessitatibus sibi prouideant. Pauperes ducantur ad eleemosynariam, ubi data unicuique prebenda  in eorum arbitrio relinquitur uel ibi comedere, uel secum departare. Dum uero Nona cantatur, prelatus cum ministris honorifice induatur. Antequam hora finiatur, secretarius unum de maioribus signis, ter modicum pulset. Archiepiscopus  uel episcopus loco eius eo die 296 absolutionem solitus est fratribus impendere; quos si forte contigerit non adesse, dictis septem psalmis absque Gloria Patri, sicut factum est in capite ieiunii, prelatus eos absoluat; facta autem absolutione, omnia signa productius solito in classicum pulsentur, sicque chorde usque in Sabbato sancto religentur. Missa solemniter et deuotissime celebretur. Officium Nos autem gloriari, cantores hebdomadarii in cappis chorum regant. Oratio Deus, a quo Iudas, sine  Flectamus genua. Epistola Conuenientibus uobis. Graduale Christus factus est. uersus Propter quod, iterum Christus. Euangelium cum candelabris et incenso Ante diem festum pasche. Credo dicitur, prefatio non dicitur  . Diaconus tot hostias ponat ad sacrandum quot hodie et crastino sufficiant ad communicandum. His quatuor diebus nullus se, nisi rationabili causa, a communione debet subtrahere. Communicantes. Hanc. Qui pridie, sicut in missali reperiuntur, ita dicantur; Agnus Dei canitur, sed pax non datur. Communicatis omnibus, cantata communione, Dominus iehsu; prelatus ad altare antiphonam Calicem imponat, qui, dum psalmi uespertinales in choro cantantur, cum suis ministris ipsos psalmos dicens, hostias in crastinum reseruandas 297 in corporalibus componat, ponensque  corporalia plicata super calicem diacono portanda tradat, quo illa cum magna diligentia portante, precedente processione cum qua ad altare uenerat, ac prelato subsequente uadant ad locum ad hoc decenter preparatum, in quo idem prelatus corpus Domini a diacono susceptum caute et honeste reponat, incensato loco ante repositionem et post, ubi quandiu corpus Dominicum manserit lumen continue ardeat. Hoc expleto, ad altare redeant. Primus psalmus Credidi propter, etc.; cantata antiphona, statim prelatus ad altare incipiat antiphonam Cenantibus autem; psal. Magnificat, antiphona sine pneumate finiatur; prelatus uero statim subiungat Dominus uobiscum et orationem, diaconus Benedicamus Domino.

Post missam conuentus in choro sedeat exspectans donec prelatus,. depositis quibus indutus erat uestimentis, alba uiliori reinduatur, interim altaria nudentur. Precedente autem prelato ad lauanda  altaria, subpriore et secretario aquam et uinum preferentibus cum ante maius altare uenerint, prelatus dicat Adiutorium nostrum in nomine Domini. Domine, exaudi orationem. Dominus uobiscum, oratio Actiones nostras. Tunc 298 debet incipi in choro responsorium Circumdederunt me, postea de responsoriis nocturnis, quantum opus fuerit, donec omnia altaria lauentur; prelatus uero, postquam altare quodlibet aqua abluerit, uinum infundat super illud in modum crucis, dicens orationem illius sancti cuius est altare. Omnibus altaribus ita ablutis, prelatus redeat ante maius altare, et dicat uersum Christus factus est. Oratio Respice, quesumus, Domine. Depositis igitur a prelato ecclesiasticis indumentis, et conuentu a suis necessariis reuerso, post modicum temporis subprior ad ostium refectorii cum instrumento sibi a cantore preparato faciat sonitum ad refectionem, neque enim hodie et in crastino ad refectionem pulsatur cymbalum uel campana. Tunc ingressi refectorium, et stantes in  ordine suo, dato signo a prelato sine tintinnabulo dicatur Benedicite. u\ Edent pauperes, sine Gloria Patri, et sine Kyrie, eleison. Pater noster tacite dicant, dicatque sacerdos hebdomadarius humili uoce Oremus, Benedic, Domine, etc., et responso Amen, lectio sine benedictione incipiatur, et sine Tu autem finiatur. Finita cena, dato signo a prelato dicant u\ Memoriam fecit, sine Gloria, et sacerdos Agimus tibi gratias, sicque cantando 299 psalmum Miserere mei, Deus, ad ecclesiam pergant; quo finito, sine Gloria, Kyrie, eleison, Pater noster et preces tacite dicant, et sic egrediantur.

Post hec dum seruitores comedunt, preparentur omnia ad Mandatum fratrum. In capitulo ornetur lectricum ubi legendum est Euangelium, similiter in refectorio aliud lectricum ante ultimum gradum ponatur; super gradus etiam cathedra in qua prelatus sedeat conuenienter aptetur. Ablutis itaque fratrum in infirmaria pedibus, et omnibus paratis  ut hoc sanctum officium spatiose et deuote, ut dignum est, possit impleri, postquam seruitores refecerint, mature ad Mandatum a cantore tabula feriatur; et cum omnes in capitulum conuenerint, prelatus, uel si deest, ille qui uices eius tenuerit, ad exemplum Domini surgat, et ponat uestimenta sua, et accepto linteo precingat se, mittat aquam in peluim ante ostium capituli, ueniensque in capitulum cum sacerdote hebdomadario, qui ei aquam debet ministrare, ante gradus preces dicat et orationem sicut in Mandato pauperum. Deinde subpriori in sede ipsius prioris sedenti primo pedes abluat, tergat et osculetur, deinde erga ceteros, prout ordo exigit, a dextro choro incipiens, humilitatis 300 exhibeat implementum; unusquisque autem fratrum, statim ut ita lotus fuerit, prosternatur, et terram humiliter osculetur. Interim cantentur antiphone, cantore incipiente antiphonam Mandatum nouum, etc. Postquam uero omnium pedes loti  fuerint, prelato ad sedem suam reuerso, subprior precinctus linteo pedes eius et fratris qui ei ministrauerit, seruiente sibi hebdomadario minoris misse, abluat, tergat et osculetur; quo facto, rursum prelatus accipiat bacinia, et adiutore suo manutergium ministrante, omnibus per ordinem, sicut pedibus, sic lauandis manibus aquam fundat, et osculetur; idem officium subprior cum suo adiutore prelato et socio suo persoluat. Diaconus lecturus Dominicum sermonem, et ceteri qui ei seruituri sunt competenti hora ad preparandum se prius lotis pedibus exeant, induatur dalmatica, subdiaconus tunica, ceroferarii in supelliciis; iamque finito mandato cum Kyrie, eleison; et solutis [f, solitis] precibus, et oratione Adesto, Domine. procedant illi de uestiario, quibus ingredientibus capitulum assurgat conuentus. Tunc diaconus, accedens cum processione sua ad prelatum, ex more ei incensum offerat, et benedictionem accipiat, qua accepta ad lectricum sermonem  301 Domini in cena ad discipulos habitum in modum lectionis legat, ita incipiens: Ante diem festum Pasche, conuentu stante donec primum uersum finiat. Sedentibus uero omnibus, stent hinc et inde ceroferarii cum thuriferario, postea cum diaconus dixerit: Surgite, eamus hinc, precedente processione omnes in refectorium eant, ubi dato signo a prelato dicant Benedicite, et prelatus, Potum caritatis benedicat dextera Dei Patris, subiungat. Tunc incipiat diaconus Ego sum uitis uera, etc. Tunc subpriore in loco prioris sedente, ceteris quoque in suis locis sedentibus, prelatus a subpriore incipiens, singulis manus osculans potum caritatis offerat, quem refectorarius cum alio fratre scyphis potum infundens, precedat, post omnes ipsis etiam qui sibi ministrant potum prelatus porrigat, deinde sedenti ipsi in sede sua subprior simili modo de potu seruiat, nullus uero bibere presumat donec a prelato accipiat; lecto autem de Sermone, quantum prelato uisum fuerit, ipso innuente diaconus sine Tu autem  finem faciat; sicque dato signo a mensis surgentes, dicto a prelato uersu Benedictus Deus in donis suis, precedentibus ministris ad ecclesiam pergant, et Completorium dicant. Interim diaconus et ceteri 302 ministri plicatis uestibus in refectorium bibituri simul pergant, simulque ecclesiam reuersi Completorium dicant, et ad conuentum redeant. Ad Completorium dictis simul psalmis Cum inuocarem; In te, Domine, speraui; Qui habitat; Ecce nunc; Nunc dimittis, cum antiphona Oblatus est, et cantato responsorio Iudas mercator pessimus, adiuncto uersiculo Christus factus est pro nobis, prostrati dicant Kyrie, eleison in silentio, Pater noster et Credo, cum solitis precibus usque ad confessionem. Confessio tantum in audientia fiat. Miserere. Oratio Illumina, quesumus, Domine, et ita dicta trina oratione, surgentes, et aqua benedicta aspersi dormitorium petant.

Feria sexta, hec tabula in cera in capitulo recitetur:

     Hodie 1 lectionem frater talis, scilicet unus de minoribus.
    Secundam frater talis, scilicet subdiaconus hebdomadarius.
    Primum tractum Domine, audiui, talis et talis, scilicet duo mediocres in ordine.
    Secundum tractum Eripe me D. talis et D. talis, scilicet duo seniores.
    Passio Domini, D. talis scilicet precentor.
    303 Popule meus, D. talis et D. talis, scilicet precentor et alius mediocris.
    Agios, D. talis et frater talis, scilicet duo leuite iuniores.
    Crux fidelis, D. talis et D. talis, scilicet duo mediocres.


Licet ita se habeat consuetudo approbata, tamen precentor potest secundum personarum possibilitatem ordinare.

Ad Matutinum autem secretarius ad ostium dormitorii  ad excitandos fratres sonitum suum faciat hora competenti. Matutine eodem modo quo supra dictum est in cena Domini dicuntur. Hac die postquam fratres mane surrexerint nudis pedibus, donec Officium compleatur, maneant nisi iussu, prelati pro nimia frigoris asperitate se calceent, quod quando euenerit, Officio tantum erunt [leg. intererunt] discalceati. Ipsa die singuli simul totum ex ordine psalterium in claustro dicant. Capitulum usque ad Benedicite, sicut hesterna die agatur, in quo lectio legatur Festinemus ingredi , recitata uero tabula et dicto Benedicite, statim consuetudines que ad Officium pertinent legantur. Quibus lectis, si non fuerit magna necessitas loquendi, innuente prelato exeant nichil dicentes; si autem causa aliqua existat que differri non debeat, 304 quam compendiosius tractetur; nulla enim hora huius diei fuit uacua a passione Domini, unde et nobis per singulas Horas hec de illo meditandi materia debet esse, ut, quomodo  sputa, probra, colaphos, alapas, spineam coronam, flagella, crucem, clauos, fel, acetum, mortem, lanceamque pertulerit, iugiter recordemur, et tota hac die in his assidue meditemur. Hore, Tertia, Sexta et Nona, non ut a quibusdam continuatim, sed ut pridie diuisim dicantur, et eodem modo finiantur  . Quando autem propter nimium frigus per totam hanc diem oportuerit fratres calceatos existere, tunc tamen quia  Officio nudis pedibus debent interesse, finita Nona statim in dormitorium calceamenta deponere pergant, statimque ad ecclesiam redeant. Cantata Nona, conuentu in choro exspectante, ministri altaris reuestiri accelerent. Ministri, sicut in priuatis diebus, exceptis casulis induantur, prelatus uero albis uestibus non paratis se induat, et casula purpurea, si eam habet; si non, una de mediocribus induatur; qui cum finita Hora nudis pedibus, diacono et subdiacono tantum sine candelabris precedentibus, similiter nudis pedibus ad altare  uenerit, non modo confessionem faciat, sed dicto tantum: 305 Pater noster, et signans se, mox lectore incipiente primam lectionem, sessum eat. Altare tantum uno linteamine sit coopertum, candele non accendantur circa illud, utraque lectio sine titulo legatur, prima lectio sic incipiatur in superlicio inter chorum et altare, Hec dicit Dominus: In tribulatione sua, qua finita, tractus Domine, audiui, a duobus ad gradus cantetur, choro per singulos uersus repetente Consideraui opera tua. Post tractum dicatur oratio Deus a quo et Iudas, ad quam dicatur Flectamus genua. Post orationem legat subdiaconus secundam lectionem, non ut Epistolam, sed in modum lectionis, ita incipiens: Dixit Dominus ad Moysen, qua lecta, tractus Eripe me a duobus et choro alternatim cantetur; omnes uero qui legunt uel cantant, uel ad altare de candelabris seruiunt, solis superliciis uel albis induantur, sed nullus hodie alba parata debet indui. In passione cum dixerit  diaconus: Partiti sunt uestimenta mea, sint iuxta altare illi duo qui ultimum tractum dixerunt, unus hinc et alius inde, qui trahant ad se duo lintea, que ante Officium ad hoc idem ibi fuerant posita. Finita autem passione, incipiat prelatus solemnes orationes; et cum in omnibus Flectamus genua diaconus 306 dixerit, in ea tantum, que pro perfidis Iudeis fit, non dicat, nam quia ipsi Redemptori nostro genu irridendo in passione flexerunt, Ecclesia, illorum exhorrescens facinus, pro illis tantum in oratione genua non flectit: Oremus, dilectissimi, Deum, etc. Circa finem harum orationum, secretarius ante maius altare ubi crux adoranda est, tapetum extendat et desuper linteamen; orationibus uero finitis, prelatus et ministri depositis in uestiario casula, stolis, et manipulis, in chorum ueniant in albis, stetque ipse prelatus ultimus. Tunc duo sacerdotes in albis depost altare crucem preparatam accipientes,  iuxta idem altare a dextris stantes coopertam eam omnibus representent cantantes: Popule meus, quibus duo leuite in casulis stantes inter chorum et altare: Agios. ter ueniam petentes, respondeant; ad que chorus similiter ter genua flectens, Sanctus, sanctus, sanctus subiungat. Predicti sacerdotes circa finem responsionis chori paululum progredientes, tacente choro, alium uersum dicant Quia eduxi te, quibus leuite Agios, et chorus Sanctus, respondeant. Iterum sacerdotes aliquantulum procedentes tertium uersum canant Quid ultra debui; leuite Agios, et chorus Sanctus, respondeant. Tunc sacerdotes tantum 307 progressi, ut iam loco, quo crux adoranda est, assistant, crucem subito discooperientes, incipiant antiphonam Ecce lignum crucis, ad quam omnes conuersi, mox ut crucifixum Dominum extensis brachiis, ad exemplum reconciliationis sue nos inuitantem conspexerint, et fons ille pietatis manans de latere pendentis Domini,  patens in ablutionem peccatoris et menstruate, intuentium oculis occurrerit, quante deuotionis affectu erga tantum beneficium accendantur, ostendant, terre siquidem quoties ipsa antiphona incipitur se prosternentes adorent Dominum, ipsam terram osculantes. In fine quoque antiphone cum dixerint uenite, adoremus, genua flectant; ipsa uero antiphona ter ab il is qui crucem tenent reincipiatur, qua primo cantata subiungatur primus uersus psalmi Beati immaculati, secundo alius qui sequitur; tertio precantata, statim in choro antiphonam Crucem tuam incipiant, ad quam et quoties incipitur in terram se prosternant, que etiam ter dicatur cum tribus uersibus psalmi Deus misereatur nostri. Postea a duobus in albis ad gradus chori incipiatur, Crux fidelis, et dicantur uersus hymni Pange lingua, quandiu crux adoratur, choro per singulos uersus repetente 308 Crux fidelis. Prelatus, cum primo discooperta cruce Ecce lignum incipitur, statim accedens  toto corpore ante ipsam crucem se prosternat, et solus, ut sibi placuerit, in libro, uel sine libro, orationem suam, breuem tamen faciat; ceteri uero omnes cum ante crucifixum Dominum bini et bini similiter toto corpore prostrati iacuerint, sine libro, sed ex intima cordis intentione, prout ipse quem adorant inspirauerit, suam orationem compleant compendiose. Cum prelato quando adorabit subdiaconus prope eum iaceat coadorans. Cumque ipse surrexerit, osculata cruce, tunc ipse subdiaconus accedat. Interim illi qui Agios dixerunt depositis casulis, in locum sacerdotum qui crucem adhuc tenent succedant, ipsique sacerdotes postquam, adorauerint, iterum crucem teneant, et tunc diaconi adorent, post quos ab utroque choro bini et bini, a maioribus incipientes, ordinate et cum magna reuerentia adorare ueniant. Iam uero cum ad osculandos crucifixi Domini pedes accedunt, et ille fixure clauorum illeque sanguinis riuulus, quibus oscula  imprimuntur ad memoriam redeunt, quid amoris, quidue dulcedinis intente menti conferre debeant, cogitandum est potius quam dicendum. 309 Prelatus postquam adorauerit non in chorum redeat, sed quandiu crux adoratur, uel ad altare orans, uel ubi sibi melius uidebitur, sedeat. Postquam omnes adorauerint, si populus adest qui adorare debeat, deferatur crux in alium locum, que si per chorum portatur, flectant omnes genua, non simul, sed sicut ante singulos transierit; si uero populus in adorando moram fecerit, afferat secretarius aliam crucem, quam accipiant illi, qui Popule meus dixerunt et eleuantes incipiant antiphonam Super omnia ligna, sicque in eminenti loco reponant, omnes uero flexis genibus adorantes antiphonam finiant. His peractis, prelatus ac ministri resumptie stolis et manipulis, solo prelato calceato et casula induto, cum thuriferario et ceroferariis pergant ad  locum ubi pridie corpus Domini posuerunt, ibique incensato eo prelatus illud tradat diacono reportandum, interim secretarius aliud linteamen super altare extendat; cumque altari appropinquauerint, adorent omnes flexis genibus corpus Domini, quod prelatus a diacono recipiens super altare consueto more componat. Tunc in presentia eius diaconus in calice uinum et aquam mittat, que postquam incensauerit, ablutis manibus, et facta 310 confessione cum ministris, mediocri uoce incipiat Oremus, Preceptis salutaribus, et finiat Pater noster, choro respondente Sed libera nos; postea dicat solito more Libera nos, quesumus, Domine, et cum dixerit Per omnia secula seculorum, et responsum fuerit Amen; Pax Domini non dicat, nec pacis osculum porrigat, sed sumat de sancto, et ponat in calice nichil dicens, sicque se et ceteros cum silentio communicet; sanctificatur enim uinum non consecratum, per corpus Domini immissum. Quod in memoriam sepulture eius, corpus Dominicum a quinta feria reseruatum a  fidelibus sexta feria sumitur, hoc designat, quia a fidelibus Dominus ea die est sepultus. Nec reseruatur sanguis eo quod ab infidelibus est effusus. Innocentius propterea dicit hac die sacramenta non celebrari, ita: Neque enim decet  ut ea die ueritas a fidelibus in sacramento immoletur qua pro se ab infidelibus dignata est immolari. Postquam uero omnes communicauerint, incipiatur in choro antiphona Calicem salutaris, et cum aliis, que pridie dicte sunt, antiphonis et psalmis, suauiter, sicut cetere Hore uespere cum capitularibus, precibus, et psalmo Miserere mei, Deus, finiantur. Oratio Respice, quesumus, etc., quisque per se finiat. Prelatus 311 cum ministris, compositis que circa altare componenda sunt, uesperas cantando in uestiarium redeat. Post uesperas omnes egressi ab ecclesia, ablutis pedibus se calceent; deinde post paruum interuallum percussa tabula refectorium ingressi, ante cenam et post, ut pridie, cuncta  compleant. In mensa non nisi panis et aqua, et herbe crude apponantur; cibi enim fratrum, sicut aliis diebus, coquantur, et de coquina ad eleemosynam portentur; solitus quoque cibus [leg., potus] pauperibus detur. De infirmioribus fratribus qui in conuentu sunt prepositus sollicitus sit. Quia uero Officium in crastino solito tardius agendum est, propter laborem post collationem in refectorio potum caritatis omnes accipiant. Ad collationem legatur sermo sancti Ioannis Constantinopolitani, scilicet: Hodierna die Dominus noster pependit.

Completorium, ut pridie, finiatur. Hac autem nocte meditandi de Christo sit materia; eius, post tanta que pertulit, requies in sepulcro, ac per illius descensum ad inferos ineffabile illud magnumque gaudium miserorum tandiu prestolatum, tamque subito presentatum, quos captiuato mortis imperio secum ab inferis Christus eduxit, ut, dum per ista meditando mens 312 ducitur, in pace in idipsum  dormiat et requiescat .

Sabbato sancto Pasche, cuncta que supra dicta sunt de Officio noctis et diei usque ad Officium misse eodem ordine compleantur. Ad Matutinum, in primo nocturno antiphona In pace in idipsum, etc. In Laudibus, ant. O mors, etc. Kyrie, eleison, eodem modo quo pridie.

Summo mane ornetur tota ecclesia, capitulum sicut in cena Domini teneatur, lectio Christus assistens pontifex. Post capitulum statim fratres radantur, ut scilicet pro gaudio tante solemnitatis ad Officium omnes rasi inueniantur, et in lectis interim singulorum munda et noua mutatoria ponantur a camerario. Post Sextam lectiones preuideantur, altaria cooperiantur; et festiuo modo ad ostendendam tam ineffabilis gaudii solemnitatem intrinsecus et extrinsecus dignissime cuncta adornentur, ita ut precipue apparatus mentis in tanta resurrectionis gloria non negligatur.

 Post Nonam eant omnes fratres in dormitorium, cappas deponant, ac munda supellicia cum caputiis, si opus fuerit, omnes induant; decet namque ut in reparationis sue solemniis ad instar angelorum, qui festiuitatis huius gaudia in albis uestibus 313 nuntiarunt, ipsi quoque et mente et ueste candidi appareant; ministri quoque altaris induantur cultioribus indumentis, diaconus dalmatica, subdiaconus tunica, tres in supelliciis ad aquam, crucem, et thuribulum ad processionem deportanda. Prelatus etiam pretiosis ornetur indumentis; omnibus honeste preparatis, facto sonitu, conuentus in chorum ueniat, tunc ordinata processione ante altare ad locum ubi nouus ignis benedicendus est ordinate procedant hoc modo: ante omnes secretarius cum hasta cui cereus infixus sit, in quo ignem reportaturus est, incedat; post quem aque baiulus, deinde qui crucem portat, quem sequitur thuriferarius, quem diaconus et subdiaconus subsequuntur; deinde  conuentus, prelato ultimo cappa serica induto. Cumque ad ignem peruenerit, omnibus in ordine stantibus, accedat prelatus et ignem benedicat, aqua benedicta eum aspergens. Tunc thuribulum de carbonibus noui ignis impleatur, et a secretario cereus in hasta accendatur; in laterna quoque candela, unde cereus, si forte exstinctus fuerit, reaccendatur; in omnibus quoque officinis, exstincto ueteri igne, nouus ab aliquibus deportetur: tunc a cantore antiphona Cum rex glorie, incipiatur. Conuentus uero in 314 chorum processione redeat, eamdem antiphonam percantando, qua cantata incensum a prelato benedicatur hoc modo: ueniat, omnipotens Deus, etc. . Interim subdiaconus in choro ultimus assistat, prelatus etiam in sede sua sit, diaconus uero statim ad consecrationem cerei accedat hoc modo: Exsultet iam angelica. Omnibus uero astantibus, et ad tanti luminis consecrationem intentis, cum diaconus dixerit Suscipe, sancte Pater, sit paratus thuriferarius  qui ipsi diacono incensum offerat, quod ille in thuribulo ponens cereum tantum incenset, ante Officium enim a secretario quinque grana incensi in modum crucis in ipso cereo debent esse infixa. Thuriferarius post incensatum cereum, donec idem consecratus sit, ibidem cum thuribulo fumigante consistat; rursum cum diaconus dixerit In honore Dei rutilans ignis, secretarius cereum de nouo igne accendat; et cum adiunxerit Qui licet sit diuisus in partes, accendat etiam duos cereos ex utraque parte magni cerei in candelabris infixos. Cereus usque in crastinum post Completorium non exstinguatur, qui etiam per totam hebdomadam ad maiorem missam et uesperas accendatur. Peracta consecratione cerei, prelato et ministris in uestiarium reuertentibus, statim prima lectio incipiatur 315 In principio fecit Deus, tunc exstinguantur duo cerei in candelabris usque ad missam. Tunc et prelatus indutus una de mediocribus planetis, cum diacono  et subdiacono tantum dalmatica et tunica exutis ad altare procedens, non modo confessionem dicat, sed premisso: Pater noster, et osculato altari, cum suis ministris sedeat. Primam lectionem subprior legat, ceteras alii sicut sunt in ordine primi, etc. His ita peractis, prima litania ad gradus a pueris, si adsunt; si non adsunt, a tribus de minoribus de conuentu incipiatur; hec litania in choro finiatur; prelatus uero incepta litania cum ministris in uestiarum secedat, deponensque casulam, et cappam induens in chorum ad sedem suam ueniat. Finita prima litania, tres alii fratres secundam litaniam incipiant. Cum autem pronuntiabunt Sancte Ioannes Baptista, iam ordinata processione ad fontes cum magna ueneratione procedant, procedentibus per ordinem, primo illo qui crucem portat, deinde ceroferariis; post illo qui fert cereum ad consecrandos fontes preparatum, subdiacono quoque cum libro, et diacono cum chrismatorio, ac deinde illis, qui  litaniam dicunt, subsequente conuentu cum priore ultimo. Quo cum peruenerint, stantibus 316 illis qui sacra portant citra fontes, illi tres qui litaniam canunt, ante crucifixum ipsam finiant; qua finita, statim prelatus stans ibidem ante fontes, a dextris habens diaconum cum chrismatorio, et a sinistris subdiaconum cum sacramentario, intret in consecrationem fontium hoc modo: Oremus, Omnipotens, etc. Quam dum exsequitur, stet ille qui crucem tenet iuxta fontes de contra, uersa facie ad ipsos fontes, iuxta quem hinc inde stent ceroferarii eodem modo; qui uero cereum tenet iuxta diaconum sit. Magnus ad fontes cereus non portatur, sed alter quidam qui a cereo benedicto illuminatur, et ab uno acolytho, si adsit, ad fontes portetur. Consecratis uero fontibus chrisma non infunditur, donec, si qui adfuerint, aquam benedictam hauserint ad domos suos deportandam. Prouideat etiam secretarius ut ex eadem aqua reseruet in crastinum, unde   aspergantur altaria, fratres, et officine, nam in die sancto Pasche sacerdos aquam nullatenus benedicit. Deinde  chrisma cum oleo infundatur, et fontes consecrati candido linteamine operiantur, incensentur, et claudantur. Completo itaque huius Officio, tertia litania a tribus in cappis sericis ante crucifixum 317 incipiatur, cumque pronuntiauerint: Sancte Ioannes Baptista, processio in chorum redeat; prelatus interim cum ministris in uestiarium secedat, seque ad missam solemniter preparet; diaconus quoque dalmatica et subdiaconus tunica induantur. Iam uero finita litania, que ter dicto Agnus Dei, sicut in libris plenius continetur, finiri debet. Cum cantor Kyrie, eleison inchoauerit ad missam, precedentibus ceroferariis cum thuriferario ad altare procedant, quo cum peruenerint confessionem solito more faciant. Secretarius circa finem litanie omnia luminaria ecclesie de nouo igne accendat, quia omnis anterior ignis debet esse exstinctus  ut omnino eterni ignis luce illuminemur. Postea dum Gloria in excelsis Deo a cantore priori delatum, tractim et spatiose canitur, omnia signa in classicum pulsentur. Epistola inter chorum et altare legatur. Alleluia precentor, et qui cum eo chorum regunt in pulpito solemniter imponant, et cantato uersu Confitemini, iterum Alleluia repetant, deinde tractus Laudate Dominum, ad gradus a duobus de senioribus in supelliciis cantetur, choro medietatem singulorum uersuum canente. Ante Euangelium candelabra non portentur, sed tantum incensum. 318 Credo non dicitur, nec Agnus Dei, nec pacis osculum datur. Dum Sanctus canitur, incipiant pulsari uespere, sicut in festis duplicibus, ita ut, postquam omnes communicauerint, sonet classicum, quo cessante cantor Alleluia celebre incipiat, tunc psalmus Laudate Dominum cum magna exsultatione decantetur, deinde alleluiatica sine pneumate finiantur, inde enim usque ad uesperas Sabbati sequentis,  tam in antiphonis quam in uersiculis, pneumata omnino intermittuntur; similiter et antiphone que dicuntur ad Benedictus et Magnificat non repetuntur. Precantato predicto alleluiatico, mox prelatus ad altare antiphonam a cantore sibi delatam, hoc modo incipiat: uespere autem, qua finita, post Magnificat orationem ad complendum subiungat; sicque dicto Ite, missa est a diacono, missa et uespere pariter finiantur. Post hec egressis de ecclesia, facto spatio cymbalum percutiatur; deinde refectorium ingressis, pulsata scilla  dicatur solito more u\ Edent pauperes et saturabuntur cum Gloria Patri et Kyrie, eleison; hebdomadarius dicat: Et ne nos, etc. Ad lectionem detur benedictio. In refectorio lectio: uespere sabbati que lucescit, etc. Sermo: Maria Magdalene uidit Dominum resurgentem, etc. Post cibum similiter 319  cuncta solito more compleantur, excepto quod pro psalmo luctus et penitentie Miserere mei, Deus, psalmus letitie et exsultationis Confitemini Domino, qui proprie est de resurrectione commutetur, qui usque ad cenam sequentis sabbati tam ad prandium quam ad cenam quotidie frequentatur. Ad Completorium dictis quatuor psalmis: Cum inuocarem; In te, Domine, speraui; Ecce nunc: Nunc dimittis, cum breui alleluiatico, sine capitulo, sine hymno, pronuntiato uersiculo tantum Confitemini Domino, dicatur confessio, deinde Dominus uobiscum, oratio Spiritum nobis, Domine. Eodem modo per totam hebdomadam hec Hora dicatur, addito responsorio Hec dies. Post completam, facta trina oratione, aqua benedicta aspersi dormitorium petant.

In die sancto Pasche ad Matutinum omnia signa pulsentur in classicum, sicut supra dictum [add. est] in Natali Domini. Homilia in cappa serica legatur. Per totam hebdomadam ad Laudes et uesperas capitulum,  hymnus et uersiculus non dicuntur. Ad Primam, sine hymno, antiphona Angelus Domini, psalmi: Deus in nomine; Beati immaculati; Retribue, sine capitulo per totam hebdomadam, sicut et cetere Hore dicuntur. Responsorium ad omnes Horas per totam 320 hebdomadam, exceptis Matutinis: Hec dies, cum Alleluia, u\ Confitemini, dicatur confessio per totam hebdomadam, Dominus uobiscum. Oratio Deus qui hodierna die. Sic per totam hebdomadam ad Primam. In capitulo lectio Maria Magdalene. In fine capituli huius diei et sex sequentium, imo in omnibus duplicibus festis, psalmus Laudate Dominum, omnes gentes, dicitur. Abhinc usque ad octauam Pentecostes ad aquam benedictam aspergendam, antiphona uidi aquam cantatur. Sciendum tamen quod statim post capitulum debet pulsari ad processionem, deinde ad Tertiam. Cantata Tertia, ordinata processione, statim cantor incipiat dictam antiphona uidi aquam. Dum autem Tertia decantatur  hac die, et omnibus diebus in quibus processio fit in cappis, cantor per chorum cappas distribuat. In processione huius diei, que per claustrum ducenda est, dicatur antiphona Sedit angelus; que sic protrahatur ut in ecclesia facta statione ante crucifixum, uersus eiusdem antiphone a tribus fratribus in pulpito decantetur, deinde incepta a prelato antiphona Christus resurgens, chorum ingrediantur, iterum uersum Dicant nunc tres ad gradus decantent; pronuntiato uersiculo 321 Surrexit Dominus uere, et dicta oratione diei, pulsetur classicum, et officium misse solemniter imponatur: Resurrexit, etc. In refectorio lectio: Maria Magdalene, et sermones qui sequuntur.

uespere hoc modo agantur. Ad uesperas antiphona Angelus autem, psal. Dixit Dominus. Ant. Et ecce terre, psal. Confitebor. Ant. Erat autem, psal. Beatus uir. Responsorium Hec dies. Deinde cantores adiuncto tertio ad gradus dicant Alleluia, Angelus Domini, cum utroque uersu, postea subiungatur sequentia  uictime paschali; qua finita sine uersiculo, antiphona imponatur Et respicientes. Dominus uobiscum, oratio Concede, quesumus. Dicto Benedicamus, statim ordinetur processio hoc modo: primo procedat ille qui crucem tenet, sequuntur ceroferarii cum thuriferario, post quos incedit baiulus cerei illius cum quo fuerunt fontes consecrati, diaconus cum chrismatorio. Tunc inchoata in sinistro choro antiphona Pre timore autem, conuentus ordine cantando psalmum Laudate, pueri, ad fontes procedat, quo cum peruenerint, incensatis fontibus, post finem antiphone, sine uersu et sine Dominus uobiscum, dicatur collecta Presta, quesumus; qua finita cum antiphona Sedit angelus, paulatim 322 diuertentes crucifixo appropinquant, et incensatis ibi altaribus, et finita antiphona, dicatur uersus: Dicite in nationibus, deinde oratio Deus, qui pro  nobis Filium; inde imposita in dextro choro antiphona Respondens autem, cum psalmo In exitu Isrel de Aegypto in chorum redeant, sicque post collectam, que sine uersu et sine Dominus uobiscum dicenda est, uidelicet Presta, quesumus, ceroferarii Benedicamus Domino subiungant, et hoc modo usque in quartam feriam uespere decantentur. Ad Completorium antiphona Alleluia, psalmi: Cum inuocarem; In te, Domine, speraui; Ecce nunc; Nunc dimittis, sine capitulo et hymno; Hec dies quam, dicatur confessio, etc., sicut supra dictum est.

Feria secunda. Psalmus uenite in duplici cantu dicatur per tres dies. In hac hebdomada si festum trium lectionum occurrat, in primis quatuor diebus de eo nichil fiet, ceteris uero diebus commemoratio tantum, que commemoratio dicenda est post ultimam collectam que dicitur in choro, solemnitas autem nouem lectionum usque post octauam Pasche ex toto reseruetur. Sciendum etiam quod tres dies qui supra  dicti sunt uenerabiliter sicut festa tertie dignitatis excoluntur, reliqui uero tres 323 ex more Dominicalis Officii. Ad uesperas sicut pridie, processio ad fontes, ut supra.

Dominica in albis, ad primas uesperas antiph. Alleluia, psal. Benedictus, etc. Capitulum omnibus Sabbatis usque ad ascensionem Domini: ad uesperas: Si consurrexistis cum Christo. R\ Surrexit Dominus. u\ Qui pro nobis, etc. Hymnus Chorus noue Ierusalem. u\ Mane nobiscum. Ant. Surgens iehsu, psal. Magnificat. Oratio Presta, quesumus, omnipotens Deus. Ad processionem antiphona Rex noster. Tunc conuentus cum thuriferario, ceroferariis, celebrante in cappa serica, sine cruce, canendo hanc antiphonam ad crucifixum pergat, ubi, incensatis altaribus duobus, post finem antiphone dicat sacerdos uersum: Dicite in nationibus, oratio Deus qui pro nobis, nisi festum aliquod occurrat de quo oporteat fieri memoria, quia tunc debet precedere  memoria, de festo; deinde cum antiphone de reliquiis Lux perpetua in chorum redeant, inde pronuntiato, non a presbytero sed ultimo, uersu uox letitie, dicatur oratio Presta, quesumus, omnipotens Deus, ut sanctorum tuorum. Hoc modo processio fit ad crucifixum ceteris Sabbatis usque ad ascensionem Domini, que pro nullo festo, etiamsi duplex sit, intermittitur. Tamen quando inuentio 324 sancte crucis in Dominica occurrit, ad uesperas quidem ad crucifixum itur, sed cum cantu de festo, sicut in ipsa festiuitate scriptum est. Post cenam psalmus Miserere mei, Deus, resumitur.

In omnibus Dominicis usque ad ascensionem Domini, nisi festum occurrerit, sit missa matutinalis de Resurrectione. Dicta Dominica in capitulo lectio Cum esset sero. In refectorio lectio Cum esset sero. Finitis homeliis Euangeliorum paschalium, statim Actus apostolorum incipiantur, quibus lectis Apocalypsis apponatur, postea Epistole canonice subiungantur.

 Ab hac Dominica post albas Officium pro defunctis, psalmi familiares, et cetera que pro reuerentia dierum intermissa fuerant, recuperantur. Hoc tamen tempore usque ad octauam Pentecostes tres psalmi de pace, quia cum prostratione solent dici, intermittuntur. Genuflexiones, quas uenias appellamus, hoc tempore postponuntur, exceptis illis quas accipiunt illi qui in choro in cantu uel psalmodia fallunt.

Feria secunda Rogationum, statim post Pretiosa pulsetur ad Primam. Post capitulum facto breui interuallo pulsetur ad Tertiam, statim post Tertiam ministri altaris reuestiantur. Post Sextam Officium Exaudiuit 325 de templo, etc. Hac die post missam, dum fratres in dormitorium cappas induere propter processionem perrexerint, secretarius unum de maioribus signis ter modicum pulset, inde, cum opus fuerit, in chorum redeant, interim omnes qui in processione portare aliquid debent albis se induant.  Tunc ordinata processione incipiat cantor Exsurge, Domine, cum uersu Deus, auribus nostris, et Gloria Patri. Interim hebdomadarius, sicut est in cappa sua lanea, aqua benedicta aspergat maius altare, deinde conuentum, postea dicat u\ Ostende nobis misericordiam tuam, Dominus uobiscum, oratio Presta, quesumus. Tunc incipiat cantor Surgite, sancti. Mouente igitur processione procedant uexilla, sequuntur per ordinem aqua, crux et cerei, deinde capsule cum reliquiis sanctorum, postea conuentus, prelato ultimo subsequente. Finita antiphona sequitur responsorium Beatus Nicolaus, inde de sancto Hermelando R\ uir Isrelita; in introitu ecclesie beate Marie ant. Alma Redemptoris, u\ Post partum uirgo, oratio Famulorum tuorum, inde chorum sinistrum ingrediantur. Inde egrediente processione imponat cantor responsorium O preclare; quo finito cum uersu, de Magdalena sequitur antiphona In diebus illis; 326 postea de sancto Martino antiphona  O Martine. De sancto Clemente R\ Ora pro nobis, beate Clemens, cum uerso. De sancto uincentio R\ Agnosce, sine uersu. Postea incipiantur septem psalmi Domine, ne in furore, etc. In introitu ecclesie Sancti Eligii R\ Miles Christi, u\ Ora pro nobis, beate Eligi, oratio Da, quesumus, omnipotens Deus. In reditu R\ Sancte Eligi. cum uersu O sancte. Mouente autem processione de Sancto Saluatore incipiant duo fratres litaniam sic: Saluator mundi. Litania ista secundum quantitatem itineris uel producatur, uel breuietur; cumque chorum ingressi fuerint, pulsetur classicum. Finita litania dicat sacerdos uersum uox letitie. Oratio Clamantes ad te, Domine. Post paruum interuallum pulsetur ad Nonam, et dicatur.

Feria tertia. Hac die usque ad motum processionis tam in missis et horis quam in ordinatione processionis, omnia fiant sicut ordinata sunt feria precedente. In motu igitur processionis imponat  cantor antiphonam De Ierusalem exeunt, etc. Sequuntur septem psalmi: Domine, ne in furore, etc. In ingressu Sancti Geruasii R\ In circuitu tuo, u\ Lux perpetua, u\ uox letitie, oratio Presta, quesumus, omnipotens Deus. Finito sermone, in reditu R\ Concede nobis. 327 u\ Adiuuent nos. De sancto Nicolao R\ Ex eius tumba, u\ Cateruatim. In recessu de Sancto Nicolao incipitur a quatuor fratribus litania sic: Humili prece, etc. Et sic usque ad ecclesiam Sancti Laudi proceditur. Ingresso conuentu in chorum pulsatur classicum, uersus et oratio ut supra; deinde post paruum spatium pulsatur ad Nonam, et dicitur.

Feria quarta, ad missam Officium Omnes gentes, etc. Statim pulsetur ad Nonam, et dicatur, deinde ordinetur processio, sicut prius. In ecclesia Sancte Trinitatis responsorium Honor uirtus, u\ Benedicamus Patrem, oratio Populum tuum, Domine. In recessu de eadem ecclesia, R\ Summe Trinitati, u\ Prestet nobis. Postea a quatuor fratribus cantetur  litania sic: Rex, Kyrie. In statione ante ecclesiam Sancti Audeni, aut. Gaudent in celis, u\ uox letitie, oratio Propitiare, quesumus, nobis, Domine. In recessu iterum Rex, Kyrie, ingresso conuentu in chorum pulsetur classicum, et dicatur oratio sicut supra. In refectorio lectio Subleuatis iehsu oculis.

In uigilia ascensionis Domini, tam ad uesperas quam ad Matutinum et ceteras horas, pulsentur signa, sicut determinatum est in Epiphania Domini. Ad uesperas antiphona: 328 uado parare, psal. Nisi Dominus edificauerit domum, etc.

Ad Matutinum quatuor in cappis sericis cantent inuitatorium, responsorium nonum uiri Galilei, a tribus in cappis sericis. In capitulo lectio: Recumbentibus undecim. Post capitulum pulsetur processio, deinde Tertia, post Tertiam ordinetur processio. In hac processione aqua non aspergitur, Exsurge non canitur, sed processione mouente cantor incipit R\ Tempus est, u\ Pacem meam. Notandum tamen quod  in huius diei processione omnes solis supelliciis induuntur. Aliud responsorium Non conturbetur, etc. In introitu ecclesie beate Marie, ant. O rex glorie, etc. In recessu de atrio beate Marie, post stationem ibi factam tres fratres incipiant, Salue, festa dies, conuentu per singulos uersus repetente, nunc Salue, nunc Qua Deus. Ante ianuas ecclesie facta parua statione et finitis uersibus, prelatus imponat antiphonam: O rex glorie; sicque conuentu in chorum reuerso, et a prelato dicto uersu Eleuata est, cum oratione, Deus cuius Filius; facto breui interuallo ministri altaris ad missam honorifice preparentur, pulsato classico missa incipiatur Officium uiri Galilei, etc. Epistola in pulpito legatur. In refectorio lectio Recumbentibus, 329 deinde sermones de eodem festo.

Sabbato. Hac die finita Nona statim ad legendum subprior accedit, lectiones sicut in uigilia Pasche senioribus dantur; prelatus quoque et ministri sicut  tunc, ita et nunc induuntur, et ad altare procedunt et inde redeunt. Ad initium seruitii cereus benedictus accenditur, et usque in crastinum post Completorium non exstinguitur. Lectio prima Tentauit Deus Abraham, etc. Postea siue in processione fontium, siue in litaniis, omnia sicut in Sabbato Pasche compleantur; et post ultimam litaniam cantore incipiente Kyrie, eleison, omnia ecclesie luminaria accendantur, dum Gloria in excelsis Deo canitur classicum pulsetur. Alleluia in pulpito canitur, Confitemini Domino, Alleluia reiteratur, et pneumatice finitur. Tractus Laudate Dominum ad gradus chori, Euangelium cum candelabris et incenso, etc. Post missam nullum signum pulsetur, sed post breue interuallum duo de maioribus signis ad Nonam pulsentur. In refectorio lectio Si diligitis me. Huius diei et sequentis hebdomade Officium cum eadem diligentia et dignitate, sicut hebdomada Pasche, peragendum est.

 Ad uesperas antiphona: Non uos relinquam, psal. Benedictus, etc. Ad Completorium, 330 ant. Spiritus paracletus, alleluia, psal. Nunc dimittis.

Ad Matutinum primum totum classicum pulsetur, omnes antiphone cum pneumate finiantur, homilia in cappa serica legatur. In capitulo lectio Si quis diligit me. Post capitulum statim pulsetur ad processionem; pulsata postmodum Tertia, cantor incipiat antiphonam uidi aquam, aspergantur altaria, deinde chorus. Processio fiat in cappis sericis, in qua a tribus de maioribus cantatur sequentia: Alma chorus Domini, choro per singulos uersus eumdem uersum, scilicet Alma chorus Domini, repetente. Sciendum etiam quod, dum cantores uersum suum dicunt, tota processio debet stare. Finita sequentia prelatus incipiat antiphonam Hodie completi sunt, interim omnia luminaria ecclesie accendantur; post antiphonam dicat prelatus u\ Repleti sunt, oratio Deus qui hodierna. Statim a prelato Tertia incipiatur,  hymnus ueni, creator Spiritus, solemniter et deuote coram altari a prelato incipiatur. Tunc omnibus ueniam petentibus , cum magna exsultatione idem hymnus ab utroque choro simul spatiatim decantetur; interim omnia signa pulsentur, altaria quoque cum duobus thuribulis incensentur, deinde 331 per chorum incensum portetur. Prelatus ad hanc horam antiphonam imponit, et reincipit post psalmodiam Accipite.

Feria secunda, inuitatorium Repleti sunt, etc. De festis nouem lectionum, excepto primo die, in uesperis et Matutinis commemoratio fit et ad missam matutinalem, et post Trinitatem totum seruitium; de festis trium lectionum memoria, et post quartum diem missa matutinalis. Ad tertiam quotidie canitur hymnus ueni, creator, quem sacerdos incipit qui ipsam horam dicit, qui et ab omnibus, ut supra dictum est, simul canitur: altaria uero cum uno thuribulo a sacerdote incensentur, deinde per chorum incensum portetur. Tria luminaria tantum post  primum diem ad hanc horam accenduntur. Sacerdos incipiat antiphonam Accipite, etc. In refectorio lectio Sic Deus dilexit mundum.

Sabbato, ad missam omnes orationes sine Dominus uobiscum dicantur, preter illam que dicitur ante Epistolam. Cum titulo legantur lectiones. Benedictus es, Domine, a duobus ad gradus cantetur, et reincipiatur. Epistola Conuenit, etc. Alleluia 1 Emitte, 2. Laudate Dominum, ambo hec Alleluia ad gradus cantentur, etc. Post missam statim dicatur Sexta. Ad Nonam duo de maioribus 332 signis pulsentur, post Nonam paschalis cereus deponatur. In refectorio lectio Surgens iehsu.

Festum sancte Trinitatis ad instar Natalis Domini eodem modo, eadem dignitate et diligentia celebretur. De sancta Trinitate, tam ad uesperas quam ad Matutinum, omnes antiphone cum pneumate finiantur. Ad Completorium et deinceps antiphona Miserere.

 Post Completorium facto breui interuallo, propter necessitates fratrum pulsetur classicum ad Matutinum. Responsorium primum Benedicat nos, duo in cappis sericis; responsorium tertium Quis Deus, in cappis sericis dicatur a tribus; responsorium sextum Honor, in cappis sericis, a priore scilicet et duobus senioribus. Homilia in cappa serica legatur, responsorium nonum a quatuor in cappis cantetur, quod reincipitur. Missa matutinalis fiat de Dominica. In capitulo lectio Erat homo ex Phariseis, deinde pulsetur ad processionem que debet fieri in cappis sericis.

Feria secunda, ad Matutinum inuitatorium: uenite exsultemus. Notandum quod hymni et antiphone feriales usque ad aduentum Domini eodem modo dicuntur quomodo intitulantur in historia Dominice post 333 octauam Epiphanie, uidelicet; Domine, ne in ira. Legenda tam in ecclesia quam in refectorio, debet esse de libro Regum, sic: Fuit uir unus  de Ramatha, R\ Deus omnium, etc. Oratio Dominicalis per totam hebdomadam: Deus in te sperantium. Ab octaua Pentecostes usque ad aduentum Domini, tam in feriis quam in Dominicis, capitula dicuntur sicut ab octaua Epiphanie usque ad Quadragesimam. Ab octaua Pentecostes usque ad aduentum Domini in omnibus uesperis et Matutinis fit memoria de sancta cruce, nisi in duplicibus festis. Hoc tempore usque ad aduentum Domini omnibus Dominicis nonum responsorium ad Matutinum de historia Trinitatis debet in Ordine accipi, nisi quando historia incipitur. In omnibus Dominicis huius temporis ad processionem responsoria de Trinitate successiue cantantur, nisi duplex festum, uel triplices octaue celebrentur.

Hec historia hoc modo tam in Dominicis quam in feriis cantatur usque ad Kalendas Augusti.

Incipit historia de libro Sapientie canenda, et legenda a Kalendis Augusti usque ad Kalendas  Septembris.

Incipit historia Iob canenda a Kalendis Septembris usque eumdem medium mensem.

334 Incipit historia de Tobia canenda cum historia Iudith, que sequitur a medio Septembris usque ad Kalendas Octobris.

Sequitur historia Iudith canenda ante Kalendas Octobris.

Incipit historia Machabeorum canenda a Kalendis Octobris usque ad Kalendas Nouembris.

Incipit historia prophetarum canenda a Kalendis Nouembris usque ad aduentum Domini.

Notandum quod singula Euangelia Dominicarum suprascriptarum, quo die fuerint in ecclesia recitata, siue Dominica siue dies professus fuerit, eodem die eorum homilie in refectorio legi debent. Hic uero incipiendorum librorum, tam in legendis quam in cantandis, ordo teneatur, ut si Kalenda mensis Dominica, aut feria secunda, uel tertia, uel quarta intrauerit, liber historie cum responsoriis in ipsa  Dominica incipiatur; si autem feria quinta, uel sexta, uel etiam Sabbato Kalenda mensis intrauerit,  liber historie et responsoria usque in sequentem Dominicam inchoari differantur.

Explicit opitulante Dei gratia Officium temporale.





DE FESTIuITATIBUS SANCTORUM.


 335 PRAEFATIO.

Postquam de Ordine temporalis seruitii dissernimus, prout uidimus opportunum, restat ut de festis sanctorum, quomodo debeant celebrari, presenti operi inserere satagamus; et ut inceptum ordinem teneamus, a festo sancti Andree, quod semper circa principium aduentus Domini recolitur, tractatus nostri principium ordinamur.

Per totum Aduentum singulis diebus ieiunamus, et in omnibus festis ibidem occurrentibus, bis in omnibus Dominicis solummodo comedentes.

Quando autem de festis sanctorum in Aduentu solemnizatur, ante Tertiam pulsatur appellatio ad reuestiendum; qua cantata sequitur missa, et statim sine interuallo pulsatur ad Sextam, et dicitur; post breue interuallum pulsatur ad Nonam, et dicitur ante prandium. Quando uero fit de tempore sine appellatione Tertia dicitur, qua cantata pulsatur appellatio ad reuestiendum, et dicitur Sexta; qua  cantata sequitur missa, et post breue interuallum pulsatur ad Nonam, etc., ut supra.

336 In festo S. Andree, ad primas uesperas lampas una ardeat, tres cerei bacinorum, pulsatur classicum, cantor septimanarius in choro ubi est septimana incipiat ant. Unus ex duobus. Psalmi de die. R\ Homo Dei, quod cantant ad gradus duo cantores hebdomadarii in cappis sericis. In choro debet esse formula linteamine cooperta. Ant. Cum peruenisset, quam debet imponere hebdomadarius cantor in choro suo ubi est septimana, maiori, nisi ipse maior sit sacerdos hebdomadarius, tunc enim imponat alii propinquiori. Sacerdos induat cappam sericam, et precedentibus ceroferariis incenset maius altare et matutinale, rediensque in chorum incenset priorem, postea ante formulam incensetur, deinde dexter chorus a maioribus inchoando, et post sinister.

Ad Matutinum pulsentur signa singulariter semel et bis, et tertio et quarto, cum classico immediate.  Ardeant due lampades inter chorum et altare, et in singulis altaribus singule lampades, que post Matutinas exstinguantur. Inuitatorium Adoremus, quod cantatur a duobus. In primo nocturno antiphona Andreas, quam incipit hebdomadarius chori in quo est septimana. Ant. Ego crucis, quam incipit alius cantor, 337 ceteras uero antiphonas imponant, a iunioribus inchoando. Si ante Aduentum, dicitur Te Deum laudamus, interim pulsentur duo mediocria signa, et ad uersum Per singulos dies pulsetur classicum. Si in Aduentu, dum cantatur nonum responsorium pulsetur ut supra, et reincepto responsorio classicum fiat. In Laudibus ad Benedictus ant. Ambulans iehsu, quam incipit hebdomadarius cantor in stallo suo. Oratio Maiestatem. Ad primam pulsantur duo mediocria signa, ant. Biduo uiuens, quam incipit iunior de choro ubi est septimana, similiter et ceteras antiphonas ad Horas. Ad missam pulsatur classicum, tres cerei bacinorum accenduntur,  diaconus dalmaticam, subdiaconus tunicam habeant. Graduale Constitues eos a duobus canitur, non iteratur Alleluia similiter a duobus in cappis sericis, sed repetitur. Euangelium cum cereferariis et incenso. Credo dicitur, et textus cum incenso per chorum defertur, et talis est regula quod non deferatur nisi Credo dicatur. In refectorio lectio Ambulans. Si oportuerit mutari festum S. Andree in crastinum, mutetur similiter festum beati Eligii ad aliud crastinum. Ad uesperas ardeant tres cerei bacinorum, sacerdos in cappa incenset duo altaria.

 338 De beato Nicolao duplex festum simplex, id est tertie dignitatis, agitur. Inuitatorium tres, scilicet hebdomadarii cantent et alius. Prior sit ad sextum responsorium, qui prior legat nonam lectionem in cappa serica cum candelabris. Ad uesperas quinque lampades, tres cerei accenduntur, maius altare paratur, chorus regitur in cappis sericis. Psalmi de die. Prior dicit capitulum sine cappa et candelabris. Responsorium Quadam die cantor et hebdomadarii chorum regentes cantant in cappis. Antiphona O pastor imponitur priori, uel eius uices gerenti. Benedicamus a tribus dicitur.

Ad Matutinum pulsantur signa bina et bina sicut sunt in Ordine, et classicum ultimo, luminaria ut supra. Inuitatorium a tribus cantatur. Ad primam pulsantur unum maius signum et unum mediocre. Ad missam Officium Statuit. Graduale Domine, preuenisti duo cantant in cappis sericis ad gradus, et reincipitur; Alleluia a tribus. Sequentia Congaudentes, interim pulsantur signa que ad Primam.  Euangelium cum candelabris. Ad uesperas, ut supra, luminaria et pulsationes.

De Conceptione beate Marie duplex festum agitur simplex, ut supra de sancto Nicolao. Quacunque die euenerit totum 339 seruitium de festo fit cum memoria de Aduentu. Ad uesperas antiphona Celeste beneficium, psalmi de die. Omnia sicut in Natiuitate eiusdem, ita quod ubi illic nominatur Natiuitas, hic nominetur Conceptio; hoc etiam addito quod ad Sextam et Nonam proprie dicuntur orationes.

In uigilia S. Thome, ad uesperas psalmi de die. Responsorium in cappis sericis a duobus hebdomadariis, sacerdos in cappa incensat duo altaria. postea priorem, et post incensatur ad formam in choro. Una lampas et tres cerei ardeant. Si in uigilia S. Thome, uel in festo ipsius O solemnizetur, post antiphonam de festo, et collectam et Benedicamus, imponit cantor hebdomadarius solemnizanti  O, et tota canitur antiphona, et dicitur Gloria Patri, Sicut erat, et iterum imponitur et canitur.

Sunt igitur quedam festa trium lectionum que simplicia uocamus, in quibus antiphone feriales, tam ad ueperas quam ad nocturnos dicuntur, capitula uero et hymni, et Laudes super unam antiphonam ad festum pertinentem cum antiphona ad Benedictus explicantur. In huiusmodi festis preces et prostrationes non dimittuntur. Si autem huiusmodi festa in Dominica uel in duplicibus octauis euenerint, fiet de illis 340 tantum memoria, cum missa matutinali.

De sancto uincentio duplex festum simplex, id est tertie dignitatis. Ad uesperas chorus regitur in cappis. Ant. Beatus uir, que imponitur maiori post priorem. Psalmi de die. In omnibus duplicibus festis regatur chorus, et adiuncto tertio responsorium cantetur. Ant. Sacram huius. Psal. Magnificat,  bis imponitur antiphona priori, et tantumdem canitur.

De conuersione sancti Pauli medium festum agitur. Responsorium in cappis sericis sicut in omnibus medii festis, ad primas uesperas Sancte Paule. Benedicamus a duobus in cappis sericis dicitur.

Solemnitas purificationis beate Marie celebratur ad similitudinem Epiphanie Domini. Post Tertiam cereis ante maius altare super tapetum honeste collocatis, ueniens illuc prelatus alba, et stola, et cappa serica indutus primo eos benedicat, ac deinde aqua benedicta aspergat. Tunc igitur prelato  ad sedem suam in chorum reuerso, sacrista cereos distribuat, incipiens a prelato et ceteris maioribus. Cum uero illuminari ceperint, precentor antiphonam Lumen ad reuelationem incipiat, que cum uersibus Nunc dimittis ter repetatur. Item antiphona Aue, gratia plena tota in choro 341 cantetur. Interim preparata processione, statim ut antiphona Adorna thalamum incipitur, moueant, et per claustrum incedentes ante refectorium stationem faciant, donec finita antiphona Adorna, cantor R\ Responsum accepit imponat, cum quo ante crucifixum uenientes u\ Hodie beata tres in pulpito cantent, deinde incepta a prelato antiphona Cum inducerent, in chorum redeant, sicque dicto uersu Responsum accepit, et collecta Exaudi, Domine, pulsetur classicum et missa inchetur, omnis uero conuentus donec prelatus ad altare ueniat cereos in manibus tenent; ipse etiam et ministri ad altare cum cereis procedant, quo postquam uenerint, cereos cum  eis uacauerint in manibus teneant, in choro autem qui uoluerint coram se ponant. Officium: Suscepimus, Deus. Kyrie, Rex uirginum a tribus non in cappis sericis propter distillationem cereorum, sed in cappis laneis, sicut prius in processione, solus prelatus habet cappam sericam; diaconus et subdiaconus non habent dalmaticam nec tunicam: habent tamen ad missam. Epistola in pulpito. Tractus, si dicendus est, a quatuor cantetur, qui simul incipiant et simul finiant, sed singulos uersus bini et bini canant Nunc dimittis, eodem modo tractus 342 in annuntiatione Dominica cantetur. Dum offertorium canitur primo ministri altaris cereos offerant, deinde incipientes a senioribus de choro ordinate ueniant et redeant. Secretarius concham iuxta se cum aqua habeat, in qua susceptos cereos mergens exstinguat ne fumus inde procedat, prelati uero cereus, uel alterius qui pro eo missam celebrat, super altare positus usque ad finem misse non exstinguatur. In refectorio lectio Postquam completi sunt.

 In hac die et omnibus Dominicis usque in Palmis fiat spatium inter gratias prandii et Nonam, in quo spatio donec pulsetur ad Nonam, in ecclesia Beate Marie habeatur colloquium extra claustrum, similiter in festis nouem lectionum usque ad Quinquagesimam, qua cantatur Esto mihi; in festis autem more octauarum idem spatium obseruatur, sed in claustro statim post capitulum more solito habetur colloquium, et bis comeditur; ceteris uero diebus omnibus, et in precipuis festis si occurrant, usque in Palmis ieiunatur. Abhinc tenentur seruitores ad Nonam, nisi canonicam excusationem habeant, interesse.

Hec festiuitas, scilicet Purificatio, quando in prima Dominica Septuagesime occurrit, mutatur in crastinum, in duabus uero 343 sequentibus Dominicis occurrens non mutatur.

Ad uesperas antiphona Tecum principium, quam  incipit hebdomadarius cantor dextri chori in cappa serica, etc. R\ Gaude, Maria, cantores adiuncto sibi precentore in cappa ad gallos cantent, omnia altaria incensentur. Antiphona Cum inducerent, que bis imponitur priori a precentore, et ter canitur Psal. Magnificat.

Sequitur de S. Ansberto episcopo, de quo dicuntur ad uesperas et ad nocturnos antiphone feriales ad diem pertinentes, cum capitulis unius episcopi et confessoris. Ad Magnificat ant. Similabo. Ad Laudes ant. Ecce sacerdos, etc. Ad Benedictus ant. Sacerdos et pontifex. Similiter et ad Horas sequentes antiphone et capitula unius episcopi et confessoris ad singulas Horas pertinentia cum oratione de festo, precibus tamen et prostratione non intermissis; et quod de isto dicimus, omni tempore in quo prostrationes fiunt et preces dicuntur, de omnibus festis trium lectionum simplicium, que dies suos habebunt, similiter obseruetur.

 De Annuntiatione Dominica duplex festum agitur. Ad uesperas ant. Aue Maria. Psalmi de die.

De sancto Marco medium festum agitur, 344 quod festum si in aliqua Dominica post octauam Pasche euenerit, totum fiet de festo, cum memoria de Dominica et missa matutinali, et in crastinum processio et ieiunium; si in ipsis octauis Pasche, processio in illo anno ex toto dimittitur, festum uero post octauas Pasche cum primis uesperis celebratur.

Ad missam, Officium Protexisti, etc. Post Sextam dum fratres in dormitorium cappas induere propter processionem perrexerint, secretarius unum de maioribus signis ter modicum pulset; deinde post paululum cunctis in chorum reuersis, primo a cantore antiphona Exsurge, Domine, imponatur. Hebdomadarius, sicut est in cappa sua, asperso principali altari, conuentum etiam ordine consueto aspergat, postea dicat uersum Ostende nobis, Domine, misericordiam  tuam. Dominus uobiscum, et orationem de ieiunio. Tunc ordinata processione incipiat cantor antiphonam In nomine Domini, et alias antiphonas, quantum opus fuerit, usque ad introitum ecclesie Sancti Ioannis. In introitu ecclesie predicte, R\ Inter natos mulierum. Interim sacerdos et ministri ad missam se uelociter preparent celebrandam. Finito responsorio dicat sacerdos uersum Fuit homo missus, et orationem Presta, quesumus, 345 omnipotens Deus, ut familia. Officium Exaudiuit de templo. Oratio Presta, quesumus. De S. Ioanne fiat memoria cum oratione predicta, de omnibus sanctis memoria cum oratione Concede, quesumus, etc. Ad hanc missam omnia que ibi ad seruitium sunt necessaria secretarii prouisione illuc debent esse ante delata. Expleta missa statim duo fratres in medio stantes litaniam incipiant: Domine, defende nos. Interim sacerdos et ministri se expedientes in ordinem suum redeant. Cantores cum pronuntiauerint: Sancte Ioannes Baptista, ora pro nobis, redeat processio,  litania uero secundum quantitatem itineris producatur uel breuietur. Qui eam precinunt in medio conuentu simul incedant. Finita litania, ad gradus chori dicat sacerdos u\ uox letitie, et orationem Clamantes ad te, Domine. Tunc depositis cappis pulsetur ad Nonam. In refectorio lectio Quis uestrum habebit amicum. Notandum quod, quando hoc festum infra hebdomadam paschalem euenerit, differtur eius seruitium usque in feriam post Quasimodo; processio uero ipso die quo festum euenerit celebratur hoc modo. Ordinata processione statim duo ad gradus incipiant Salue, festa dies, conuentus per singulos uersus repetat nunc Salue, nunc Qua Deus, 346 ita cantando procedant ad ecclesiam Sancti Ioannis. In introitu ecclesie R\ Inter natos, cum uersu Fuit homo, et oratione Presta, quesumus, et tunc ibidem missa non celebratur, sed facto qualicunque interuallo, ordinata processione cantores in redeundo, ubi prius finierant, incipientes, residuum uersuum,  quantum opus fuerit, prosequuntur, quibus in chorum reuersis sacerdos ad gradus dicat uersum uox letitie. Oratio Presta, quesumus.

De apostolis Philippo et Iacobo, ad secundas uesperas ant. Domine, etc. Post uesperas incepta antiphona Crux fidelis, cum processione ad crucifixum exeant, indeque cum antiphona de martyribus, Filie Ierusalem, in chorum redeant. In Laudibus processio ad crucifixum, in reditu de martyribus memoria Lux perpetua, etc.

De S. Ioanne Baptista duplex festum prime dignitatis. Ad uesperas ant. Descendit. Psalmi de die. Antiphona Ingresso bis imponitur et ter canitur. Psal. Magnificat in utrisque uesperis, Matutinis, processione claustrali, et pneumatibus per singulas antiphonas eodem modo fit sicut in Trinitate. Incortinatur altare Sancti Ioannis, et iuncatur. In primis uesperis non fit processio ad altare. Post uesperas eat processio cum 347 cruce et ceroferariis ad ecclesiam  Sancti Ioannis cum capsa beati Laudi. In motu processionis incipiat cantor R\ O lux, cum uersu et Gloria. In introitu ecclesie Sancti Ioannis R\ Inter natos. Finito responsorio prior uesperas incipiat, que dicuntur eodem modo quo supra. Sciendum quod corpus beati Laudi debet ibi morari usque post crastinas uesperas, et debet continue coram capsa ardere cereus a presbytero eiusdem ecclesie preparatus. Dictis uesperis conuentus nichil cantando reuertitur. Post Completorium, facto breui interuallo pulsetur classicum ad Matutinum. Inuitatorium a quatuor, et cetera sicut in Trinitate. Omnes antiphone cum pneumate finiantur. Homilia in cappa serica legatur, et nona lectio similiter in cappa candelabris presentibus. Ad Laudes, ad Benedictus ant. Apertum est ter canitur, primo usque Et prophetauit dicens. Psal. Benedictus, incipitur, bis imponitur priori. Processio ad altare.

Missa matutinalis ad altare Sancti Ioannis de ipso  fiat. Officium Iustus ut palma. Oratio Concede, quesumus. Epistola Factum est uerbum Domini ad me, dicens. Graduale Iustus ut palma. Alleluia, Tu puer. Euangelium Dixit Zacarias ad angelum. Offertorium In uirtute. Communio Posuisti, Domine. 348 Ad Tertiam, ant. Innuebant, etc. Quacunque die euenerit, processio fiat in cappis sericis. Ad missam Officium De uentre. Kyrie, Cunctipotens. Oratio Deus, qui presentem. Epistola, Audite, insule in pulpito; graduale Priusquam te formarem. Alleluia, Inter natos. Euangelium Elisabeth impletum est. Offertorium Iustus ut palma. Communio Tu puer.

Post uesperas ad ecclesiam Sancti Ioannis nichil cantando processio gradiatur, ibique a duobus capsa cum corpore sancto sumpta, statim cantor incipiat R\ O uere spirituale, cum uersu et Gloria. In introitu ecclesie O beate presul, Laude. u\ Ora pro nobis. Oratio Da, quesumus, omnipotens.

In festo S. Eusebii confessoris, ad Matutinum tres  lectiones. Hac die in capitulo [leg., capitulum] sicut in uigilia Natalis Domini honeste debet preparari; pronuntiante lectore Dormitio sancte Marie, omnes in terram se prosternant, recordantes et secum pertractantes quanta bona per hanc gloriosam uirginem accepimus. Post aliquantulum spatium, dato signo a prelato surgant, et lector que restant prosequatur; postea legatur lectio de Euangelio Extollens uocem quedam mulier. In fine uero capituli, tam huius diei quam octo subsequentium, dicatur psalmus Laudate 349 Dominum, omnes gentes, exinde uigilia cum magno gaudio celebretur, prostrationes, psalmi familiares intermittuntur. Sequentes Hore de ipsa uirgine dicantur, etiamsi Dominica sit, cum collecta de uigilia. Ad missam Officium Salue, sancta Parens. Graduale Benedicta, ad gradus in cappis sericis a duobus cantetur; si Dominica fuerit, Alleluia, Post partum, similiter in cappis a tribus. Sequentia, Credo et prefatio [scilicet, propria] non dicantur. Euangelium Factum est, cum loqueretur, cum cereis  et incenso; in fine misse nullum signum pulsetur, sed post breue interuallum duo de maioribus signis ad Nonam. In refectorio lectio Factum est cum loqueretur.

Hec solemnitas ad similitudinem Natalis Domini debet celebrari. Ad uesperas ant. Tota pulchra es. Psal. Laudate, pueri, Dominum, etc. Omnes antiphone ad uesperas, Matutinum, et Laudes pneumatice finiuntur. Antiphona Ascendit Christus bis imponitur a precentore prelato, et ter canitur, omnia altaria incensantur.

Ad Matutinum primo omnia signa in classicum pulsentur. Inuitatorium a quatuor in cappis. Homilia in cappa serica legatur.

Processio in cappis agitur. Ad missam Officium Gaudeamus. Kyrie, Rex uirginum. 350 Epistola in pulpito legatur, etc. In refectorio lectio Intrauit  iehsu, deinde Sermones de eodem festo. Per octauas Cogitis me, o Paula, etc.

De sancto Bartholomeo medium festum. Ad primas uesperas ant. Estote fortes. Psalmi de die. Notandum quod hac die ad uesperas, et in crastinum ad missam septem de canonicis nostris apud Sanctum Audenum cum processione beate Marie tenentur ex consuetudine proficisci. Nihilominus ad uesperas nostras de S. Audeno facimus memoriam cum hac antiphona: Suscipe nostra.

De sancto Augustino duplex festum prime dignitatis ad uesperas Letare, mater. Psalmi de die. Antiphona Adest dies, bis imponitur, et ter canitur. Omnia altaria incensantur. Psal. Magnificat. A tribus Benedicamus.

Processio in cappis sericis agitur. In pulpito prosa a tribus cantetur cum Patribus. Ad missam Officium In medio Ecclesie, Kyrie, Cunctipotens. Epistola in pulpito legatur, etc. In refectorio lectio Beatus Augustinus  ex prouincia, etc.

Ad uesperas antiphona Post mortem, etc. ant. Hodie gloriosus, ter canitur. Psal. Magnificat. Benedicamus. Postea tres alii in cappis 351 rubeis incipiunt ad gradus responsorium Inter natos, processio ad altare. Cantatur uersus Fuit homo, uersiculus dicitur ab ultimo dextri chori in cappa Gloria et honore. Benedicamus Domino.

In natiuitate sancte Marie uirginis duplex festum secunde dignitatis, ad uesperas antiphona: Celeste beneficium, etc. Missa matutinalis de S. Adriano, nisi Dominica fuerit. Hac die processio non agitur in cappis sericis. Ad magnam missam Officium Gaudeamus. Epistola Ego quasi uitis in pulpito legatur. Euangelium Liber generationis, etc.

Exaltatio sancte crucis, medium festum ita tamen quod nonum responsorium sit duplex. Ad uesperas et Laudes processio fit ad altare. In reditu de martyribus Cornelio et Cypriano memoria  Isti sunt sancti.

In solemnitate S. Laudi triplex festum agitur. Ad uesperas in circuitu chori duodecim cerei accendantur, preter candelabrum et aliud solitum luminare. Antiphona In laudem Christi, psalmi de die. Cantores hebdomadarii in cappis sericis chorum regant. Omnes antiphone tam diurne quam nocturne cum pneumate finiantur. Capitulum in cappa serica a prelato dicatur. Responsorium O lux mundi 352 a tribus de senioribus in cappis sericis cantetur. Antiphona uoto, uoce, bis imponitur et ter canitur. Psal. Magnificat. Altare maius cum duobus thuribulis incensetur.

Ad Matutinum classicum primo pulsetur. Inuitatorium Unum et uerum Deum, a quatuor in cappis sericis cantetur. Tertium responsoriorum O lux mundi, a tribus in cappis sericis cantetur. Sextum O uere, a tribus in cappis sericis, scilicet priore et duobus senioribus. In tertio nocturno homilia in  cappa serica legatur; responsorium nonum O lucris gaudens, a quatuor in cappis sericis agatur, et iteratur. In Laudibus ad Benedictus antiphona Quasi luna, bis imponitur et ter canitur, omnia altaria incensantur. In capitulo lectio uidete, uigilate. In fine capituli per totas octauas dicatur: psalmus Laudate Dominum, omnes gentes. Post capitulum pulsetur ad processionem.

Notandum si festum sancti laudi feria Iu uel uI, uel Sabbato euenerit, fiat ieiunium Quatuor Temporum in hebdomada precedenti  .

Processio in cappis agitur sericis, in qua processione capsa beati Laudi post conuentum honorifice a duobus baiulis in cappis sericis cum duobus ceroferariis, aliis 353 uero duobus ante crucem precedentibus cum thuriferario, debet deportari. In statione ecclesie responsorium: O uere, quatuor in cappis sericis in pulpito dicant u\ Te tutore. Ad introitum chori  O beate presul Laude. Ad missam Officium Statuit. Pneuma, Kyrie, Deus creator. Gloria in excelsis, cum prosa O gloria sanctorum. Oratio Deus, qui ad decorandam. Epistola Ecce sacerdos. Graduale, Domine preuenisti, a tribus in pulpito cantetur. Alleluia, Salue, gemma. Sequentia Alma cohors. In refectorio uita S. Laudi, postea sermo Dominus et Saluator noster, fratres karissimi. Ad uesperas ant. Beatus Laudus, etc. Responsorium O lucris, octo, uel plus uel minus ad uoluntatem precentoris, cantant in circuitu. De sancto Mattheo memoria.

In octaua S. Laudi duplex festum tertie dignitatis. Unus cereus debet ardere super altare ante corpus sancti Laudi ad utrasque uesperas et Matutinum.

De sanctis confessoribus Remigio , Germano et uedasto tres lectiones. Ab hac die usque ad Pascha somnus meridianus intermittitur. Ab hac die usque ad Kalendas Nouembris, nisi festum nouem lectionum,  uel festum more octaue celebretur, immediate post gratias Nona decantetur. In nouem 354 uero lectionibus extra claustrum collocutorium fratres post prandium donec pulsetur ad Nonam, usque ad festum omnium Sanctorum, habere debent. Ad Nonam seruitores mense debent, si commode ualeant, interesse.

In translatione S. Augustini medium festum. Ad uesperas ant. Letare. Psalmi de die. Processio fit ad altare quod est commune S. Augustini et S. Nicolai. In reditu, de martyribus memoria Gaudent in celis. Ad Matutinum, sicut in alia solemnitate, seruata proprietate medii festi, ita tamen quod medie lectiones et media responsoria fiant de martyribus. In Laudibus processio ad altare, in reditu de martyribus memoria Cum audieritis.

In dedicatione ecclesie triplex festum. Ad uesperas ant. Architectus, etc. Omnes antiphone, tam diurne quam nocturne, prima die cum pneumate  finiuntur. Antiphona Sanctificauit Dominus, ter canitur. Psal. Magnificat. Altare maius et altare matutinale tantummodo incensantur. Post Benedicamus processio agitur ad duodecim cruces que sunt in ecclesia depicte, et debent in singulis quinque cerei [f., singuli] accendi ad singulas processiones, uidelicet ad uesperas et Matutinum. Ad processionem R\ Terribilis 355 est locus, cum uerso, et Gloria, si opus fuerit. In precedendo prelatus debet singulas cruces cum altaribus incensare. In choro u\ Beati qui habitant. Oratio Annue, quesumus, Domine.

Ante Matutinum pulsetur classicum. Homilia in cappa serica legatur. In Laudibus processio fiat sicut post uesperas. In capitulo lectio Egressus iehsu perambulabat Iericho; postea solemniter pulsetur ad processionem, processio in cappis sericis agitur. R\ Terribilis. In statione R\ Ecce tabernaculum, in pulpito a tribus cantetur uersus Si quis. Ad missam, Officium Terribilis est locus iste, etc. In refectorio lectio Egressus iehsu.

 Per octauam ad Horas et ad missam fiat seruitium in modum medii festi. Alleluia in cappis sericis decantetur; ministri altaris tunica et dalmatica uestiantur. In refectorio sermones de festo, quantum possunt sufficere.

De sancto Mellono fit duplex festum tertie dignitatis.

De sancto Romano medium festum agitur; ad uesperas ant. Similabo. Psalmi de die.

De sancto Fromondo martyre duplex festum. Ad utrasque uesperas et Matutinum 356 cereus ardeat coram feretro. Ad uesperas ant. Beatus uir. Psalmi de die. Si Dominica fuerit ad processionem dicatur responsorium Gloria et honore; in qua processione debet capsa beati Fromondi deportari et duo cerei iuxta feretrum.

De Omnibus Sanctis triplex festum agitur. Omnes antiphone cum pneumate finiantur. Ante Matutinum omnia signa in classicum pulsentur. Prima lectio  in cappa serica a prelato legatur, secunda a subpriore non in cappa serica, cetere a senioribus sicut sunt in ordine constituti. In hac festiuitate non pronuntiatur Euangelium, sed septima lectio sic incipitur: Christi sacerdotibus. Octauam lectionem legit unus de iunioribus; ad Nonam uero lectionem ponitur unus de sacerdotibus, que in cappa serica legi debet. Responsorium primum quatuor in cappis sericis decantant Summe Trinitati. u\ Prestet nobis. Gloria Patri, reincipitur Summe Trinitati. Responsorium secundum prelatus cum duobus aliis similiter in cappis sericis. Cetera responsoria duo et duo cantant, sed non in cappis sericis; R\ nonum Concede nobis a tribus in cappis sericis decantetur. In capitulo lectio Christi uero sacerdotibus. Processio huius diei non agitur in cappis sericis. Ad processionem 357 R\ Concede, u\ Adiuuent a tribus in pulpito cantetur. Officium Gaudeamus. Epistola in pulpito legitur. In refectorio lectio uidens iehsu turbas.

 A Kalendis Nouembris usque ad Purificationem beate Marie statim post gratias redditas, premisso Pater noster, quando bis comeditur cantatur Nona.

Ad uesperas ant. Saluator mundi ter canitur. Psal. Magnificat. Post uesperas in memoriam fidelium defunctorum festiuius solito aguntur uespere, ita: Primam antiphonam incipiat precentor, ceteras cantores hebdomadarii, psalmi sedendo cantentur, quia, si statio teneretur et si antiphone deferrentur, ita essent due uespere in conuentu, quod nunquam fit. Ant. Placebo, psal. Dilexi. Hoc addito quod in fine cuiuslibet psalmi Requiem eternam dicatur, etc. Psal. Magnificat, in fine Kyrie, eleison ter cum cantu, etc., una tantum collecta: Fidelium, Deus, etc. Requiescant in pace. Qua finita classicum aliquandiu pulsetur, interim conuentu in choro exspectante.

In crastinum totum Seruitium fiat pro defunctis in modum duplicis festi tertie dignitatis. Ad Matutinum  pulsentur signa duo et duo. Pulsato classico, premisso Pater noster, et facto sonitu a prelato cantor hebdomadarius 358 dextri chori deferat primam antiphonam prelato per chorum extra formas, cetere maioribus deferantur, in fine cuiuslibet psalmi, et etiam ad omnes Horas Requiem eternam dicatur loco Gloria Patri. Ant. Dirige. Psal. uerba mea, etc. u\ A porta inferi. Lectiones ad lectricum extra chorum legantur, et sumantur de Epistola beati Pauli I ad Corinthios in fine: Si autem Christus predicatur, etc. Lectiones sine Iube et sine Tu autem. Nonum responsorium Libera me, Domine, a tribus cantetur. In fine dicat prelatus Requiescant in pace, et responso Amen sileant omnes. Interim pulsetur classicum aliquandiu conuentu in choro exspectante. Finito classico prelatus incipiat antiphonam a cantore hebdomadario sibi delatam, Exsultabunt, etc. Ad Primam et ad omnes Horas hebdomadarius maioris misse incipiat antiphonam loco Deus, in adiutorium. In capitulo omnia fiant  sicut solitum est, lectio Tempus quod inter hominis mortem, sine Iube et sine Tu autem, legatur. In fine capitulum uerba mea. Sicut solitum est post capitulum pulsetur ad processionem, deinde ad reuestiendum, post cum reuestiti fuerint ad Tertiam.

Finita Tertia, et preparata processione cum aqua benedicta, cruce, cereis, et thuribulo, 359 induto etiam prelato, et ministris albis paratis, cantore incipiente R\ Credo quod Redemptor, exeat processio per dextram crucem ecclesie, prelatus aspergat tumulos defunctorum. Interim conuentu in basilica ordinate exspectante et cantante responsoria historie, scilicet Credo quod Redemptor, etc., quantum opus fuerit, exeat prelatus cum ministris et cruce, et cereis, et aqua benedicta in commune cemeterium parochianorum, et ibi circumquaque aquam benedictam aspergat; deinde regresso prelato procedat tota processio per claustrum, ipso prelato similiter aquam benedictam aspergente, quo transeunte cum  ministris in cemeterium fratrum, conuentus ante capitulum in ordine suo stans predicta responsoria finiat, quibus finitis dicatur Kyrie, eleison ter cum cantu, prelatus dicat: Et ne nos, etc. Deus, renie largitor. Deus, cuius miseratione. In fine Requiescant in pace. Amen. Postea cum septem psalmis sine Gloria Patri in chorum redeat conuentus, prelatus cum ministris in reuestiarium. In fine septem psalmorum dicatur Requiem eternam, Kyrie, eleison ter sine cantu, iterum cum predictis precibus dicatur oratio Absolue; deinde pulsato classico missa pro fidelibus ad maius altare solemniter celebretur. Diaconus habeat 360 dalmaticam, subdiaconus tunicam, cantores hebdomadarii chorum regant cum precentore. Officium Requiem eternam. Psal. Te decet, iterum Requiem eternam, loco Gloria Patri dicatur uersus Exaudi orationem, etc. Iterum Requiem eternam. Una tantum oratio, scilicet Fidelium. Epistola Facta est super me manus Domini. Graduale  Si ambulem, a duobus ad gradus in cappis sericis cantetur, et reincipiatur. Tractus De profundis, totus a tribus in cappis sericis cantetur. Euangelium Sicut Pater suscitat. Offertorium Domine Iesu Christe. Sacerdos Hostias, etc. Communio  Lux eterna, Requiem eternam. In fine nullum signum pulsetur. Ad Nonam post gratias redditas.

Notandum quod si festiuitas Omnium Sanctorum in Sabbato occurrerit, officium fidelium usque in secundam feriam sequentem penitus reseruatur eo modo quo supra dictum est celebrandum; in Sabbato uero ad uesperas, hoc est, in festiuitate Omnium Sanctorum fiat memoria de Dominica tantum.

De S. Rumphario duplex festum secunde dignitatis. Ad uesperas antiphona Similabo eum, et alie antiphone cum psalmis de die; et omnia alia in hymnis, antiphonis, psalmis et responsoriis, sicut in festo 361 S. Laudi, excepto quod in hac festiuitate omnes antiphone non finiuntur cum pneumate. Sciendum etiam quod unus cereus ab initio primarum uesperarum usque ad finem secundarum ante capsam beati Rumpharii continue debet ardere. In capitulo lectio: Homo quidam peregre. Processio agatur cum capsa beati Rumpharii, sed non in cappis  sericis. Ad processionem R\ Sint lumbi, duo cerei iuxta capsam deportentur si affuerint pueri; u\ uigilate in pulpito a tribus decantetur. Ad missam, officium Statuit, etc. Epistola in pulpito legatur.





INCERTI AUCTORIS EXPOSITIO SUPER CANONEM MISSAE Secundum Amalarium [ms. Alarium].


 Dominus uobiscum. Salutat sacerdos populum, orat ut Dominus sit cum illo. Et cum spiritu tuo. Responsio populi atque oratio, ut sicut sacerdos orauit ut Dominus esset cum populo, et populus orat quod Dominus sit cum spiritu sacerdotis. Dicit sacerdos Orate, fratres. Rogat 362 omnes orare ut oratio eius exaudiatur. Et quando dicit Per Dominum nostrum Iesum Christum Filium tuum, ad Dominum Patrem orat sacerdos ut per Filium suum, qui Dominus noster est equaliter sicut Pater, oratio perficiatur. Cum dicit: Qui tecum uiuit et regnat in unitate Spiritus sancti Deus, uult populum credere et intelligere quod Filius cum Patre suo ab initio sine fine et regnat et uiuit, et Deus est, sicut Pater Deus est, et una potestas est Spiritus sancti cum Patre et Filio, atque una substantia, et in omnibus unitas deitatis. Per omnia secula seculorum, id est ut Filius cum Patre in unitate Spiritus sancti, sicut ante omnia secula in deitate uixit et  fuit, ita in presenti seculo, atque in futuro ubi iusti cum angelis permanebunt et iniusti cum diabolo cruciabuntur, credatur equaliter uiuere cum Patre et Spiritu sancto, et nullo fine concludit. Amen, confirmatio orationis est a populo, et in nostra lingua intelligi potest, quasi omnes dicant: Ut ita fiat sicut sacerdos orauit; sed propria eius interpretatio, uere siue fideliter. Sursum corda. Admonet sacerdos populum ut sursum, id est super semetipsum, ad Dominum omnipotentem corda leuentur, et fideliter oretur quod desursum eis ueniat auxilium a Deo celesti a quo 363 creati sunt. Habemus ad Dominum, responsio est populi, quod sicut sacerdos iussit eos sursum corda tenere, profitentur. Gratias agamus Domino Deo nostro. Sacerdos gratias agit Deo iuxta professionem populi qui confessus est ad Dominum se esse intentum. Dignum et iustum est. Populus cum sacerdote simul  gratias agit Deo, quia digna et iusta oratio est Deo gratias referre quia ab ipso omnia bona suscipimus. uere dignum et iustum est, equum et salutare. Commendat sacerdos orationem uel professionem populi, et dicit quod uere dignum et iustum est Deo gratias referre, et quod equum est, hoc est rectum est siue equale Saluatori, uel salute plenum ut ei gratias referamus qui nobis salutem dedit eternam: Nos tibi semper et ubique gratias agere, conuersus ad Dominum post confessionem populi, quasi ad presentem loquitur, quia in presentia Domini semper sumus, et ipse uidet cogitationes nostras. Et dicit sacerdos tam de se quam de populo; Nos tibi semper, hoc est, omni tempore. Et ubique, id est, in omni loco, gratias agere. Domine, quia Dominator es omnium, et sub tua dominatione sunt omnia. Sancte, tu qui sanctus es, et per quem omnia sancta, quia omnia bona creasti. Pater, Grece dicitur , et Latine Genitor, quia 364 ipse genuit Filium sine ulla coinquinatione seu corruptione.  Pater Latine a paterno dicitur, hoc est, perpetrando, quod est a perficiendo uel adiuuando, quia ipse perficit omnia que facta sunt, et adiuuat omnia que adiuta sunt, et uoluit nos filios suos fieri adoptiuos per sanctificationem qua ipse sanctificauit nos. Omnipotens, qui omnia potest, ideo Omnipotens dicitur, et non est impossibile apud Deum omne uerbum. Aeterne Deus, hoc est, eternum, et perpetuum, et temporale. Aeternum est quod initium non habuit, nec finem habebit, quod semper fuit, et est, et erit. Perpetuum est quod esse cepit et finem non habebit. Temporale est quod initium habuit et finem habebit; et ideo dicitur hic eterne Deus quia solus eternus est, nec cepit esse, nec desinit esse, sed est semper Deus; a diligendo dicitur Deus, quia omnia diligit et gubernat que creauit. Et aliter Deus a diuinando dicitur, quia  diuinus est et omnia sit, et omnia diuidit, prout uult. Per Christum Dominum nostrum. Christus Grece, unctus dicitur Latine. Hic Christus ante omnia initia a tempore uenerabiliter genitus est. Tempore quo placuit ei Spiritus sanctus uenit in Mariam uirginem, et unxit unctione diuina uterum eius, et conceptus est de Spiritu sancto 365 et natus est de Maria uirgine. Nam in ueteri Testamento sacerdotes et reges ungebantur, et ideo christi dicebantur, quia uncti erant unctione temporali. Iste Christus per quem Patri gratias agimus eternaliter Christus est, et cum Patre eternus est Deus; et per ipsum redempti sumus, et ipse Dominus noster est qui dominatur in nobis. Per quem maiestatem tuam laudant angeli. Per ipsum Christum nos gratias agimus Patri, maiestatem Patris laudant angeli, quia ipse equalis est Patri in diuinitate. Maiestas quasi maior potestas, quia maior est potestas Dei quam hominum. Dei maiestatem per Christum  laudant angeli, quia Christus cum Patre creauit angelos: angelus enim Grece nuntius interpretatur; angelus nomen est officii non nature, quia annuntiat, sed naturaliter spiritus est. Adorant, letantur angeli de precone humani generis, et laudant Creatorem suum per duplum et simplum ter. Mors namque nostra dupla est, id est, anime et corporis; sed angeli laudant quia simpla morte Christi dupla mors nostra liberata est. Resurrectio uero nostra similiter dupla est anime et corporis; anime, quando infidelitate ad fidelitatem surgit; corporis, quando de puluere reparabitur in incorruptionem. Laudant angeli. 366 quia per simplam Christi resurrectionem donabitur nobis dupla resurrectio. Laudant tertio angeli, quia non solum Christi morte nos de morte liberati sumus, sed eius resurrectione resurgemus in nouissimo die. Adorant dominationes, maiestatem Dei Patris per Filium laudant et adorant dominationes. Dominationes, ordo angelorum decimus cecidit  ; et uersus est per superbiam in infernum, uel diabolum.  Nouem autem permanserunt in sanctitate sua; hec sunt nomina eorum: angeli, archangeli, uirtutes, principatus, potestates, throni, dominationes, cherubim et seraphim. Istarum duarum uirtutum nomina sunt Latina [l., Hebrea]. Cherubim plenitudo scientie interpretatur; seraphim, incendium. Cetera nomina supradictorum ordinum sunt Latina [add. et Greca], ut angelorum et archangelorum; angeli nuntii, archangeli excelsi nuntii dicuntur. Gregorius autem papa Romanus in homilia sua super lectionem euangelicam  [adde ubi] ait: Erant appropinquantes ad Iesum publicani et peccatores ut audirent illum , plenissime de predictis ordinibus exposuit. Nos uero ad propositum ordinem redeamus. Tremunt potestates: De supradictis ordinibus dicit; non ideo dicit quia supradicti ordines corporales sint, sed nostro more dicit, quia tremere ac timere 367 ante dominos nostros solemus [ms., solebamus]; sed ideo dicit tremere ac timere, ut nos  intelligamus omnia celestia, terrestria et infernalia ante conspectum diuine maiestatis tremere ac timere. Celi celorumque uirtutes: Ipsi celi iussioni diuine obediunt, quia se ostendere serenos uel nubilosos non habent potestatem. Celi celorum uirtutes sunt supradicti ordinis angelorum, sicut Gregorius in homilia sua super euangelicam lectionem  Erunt signa in sole, et luna, et stellis , testatur. Ac beata seraphim: De seraphim namque supradictum est. Socia exsultatione concelebrant. Omnes predicti ordines maiestatem Patris per Christum cuncta exsultatione equaliter concelebrant; Cum quibus et nostras uoces ut admitti iubeas deprecamur: Cum quibus est hec supplicatio nostra, ut ipse celestis Pater per Christum Filium suum, per quem nos gratias agimus, dignetur admittere uoces  nostras et iungere uocibus predictorum ordinum angelorum. Supplici confessione dicentes, hoc est, humili confessione. Quid humilius confiteri? quam nosmetipsos eterno Patri per Filium eternum commendare, et de nostra conscientia, siue bonitate nichil presumere? et iuxta uoces angelicas eum semper incessanter credere et predicare, dicentes: Sanctus, 368 sanctus, sanctus. Ioannes euangelista in Apocalypsi scripsit se uidisse ante thronum Dei et agni uiginti quatuor seniores, et quatuor animalia astantia, et incessanter dicentia: Sanctus, sanctus, sanctus, etc. . Ideo dicitur tribus uicibus Sanctus, ut significaretur Pater sanctus, Filius sanctus, Spiritus Patris et Filii sanctus. Sed quamuis tripliciter [ms., dupliciter] dicatur Sanctus, non tamen dicitur plurali numero Sanctus. Sed quamuis una sanctitas in iis tribus personis, et una eternitas intelligatur. Dominus Deus sabbaoth. Sabbaoth a multis solet interpretari omnipotens, a multis uero  exercituum Dominus Deus, ut ipse omnes exercitus angelorum atque hominum disponeret. Pleni sunt celi et terra gloria tua, Hosanna in excelsis. Quomodo nunc dicitur corrupte Hosanna, cum ante dicebatur Hosyanna. Osy interiectio est laudantis [ms. laudis] siue magnificantis; anna saluifica; sed corrupte dicitur Hosanna, et intelligi potest saluifica, uel saluum fac; in excelsis, id est in altis Benedictus qui uenit in nomine Domini . Quando Christus uenit Ierusalem descendens de monte Oliueti, tunc filii Isrel clamauerunt, dicentes: Benedictus qui uenit in nomine Domini ; sed quid significauit ille aduentus Christi Ierusalem, nisi futuram resurrectionem, 369 quando futurus erit iudicare uiuos et mortuos, et apparuerit nobis in eadem carne qua pro nobis passus est? Et tunc in nomine Iesu omne genu flectatur celestium, terrestrium et infernorum , et cetera que dixit Apostolus.


Canon misse.

 Te igitur, clementissime Pater. Te clare, id est, clementissime Pater. Clemens dicitur, quasi clara mens, siue abundans, siue clarissimus est mente, et misericordissimus corde Pater. Non ideo eum dicimus clementem et misericordem quod membris corporeis, uel corde, aut mente sit compositus sicut homo, sed ideo clementem et misericordem clamamus, ut illam clamemus clementiam, et misericordiam super nos ab ipso sentiamus, et intelligamus, unde Saluatori gratias debeamus. Per Iesum Christum Filium tuum. iehsu Grece, Latine saluator siue salutaris dicitur. Saluator eo quod saluat populum suum a peccatis eorum; ideo saluat a peccatis, quia potestatem habet in terra dimittendi peccata. Salutaris ideo dicitur, quia salutem nobis dedit, ut si precepta eius seruamus, uitam eternam capere ualeamus. Filium tuum Dominum nostrum: Filium suum unigenitum, quia ipse est unigenitus ex substantia 370 Patris, nos autem adoptiui filii  sumus per ipsum qui unigenitus est, a Patre procedens, Patri ceternus, et ideo per eum Patrem petere debemus, dicentes: Supplices te rogamus et petimus. Supplices, id est, humiles, uti accepta habeas et benedicas hec dona, hec munera, hec sancta sacrificia illibata. Dona sunt, quod uoluntate dantur, Munera sunt, que in aliquo munere uel mercede offeruntur Deo ut peccata dimittantur. Sacrificia sunt, que cum orationibus consecrantur. Illibata, id est immaculata et ab omni liuore malitie alienata. Tunc dona sunt et sacrificia illibata quanto absque scandalorum maculis sunt offerta, et iusto sunt labore acquisita, non ut multi sunt qui dicunt illibata esse non dicata. Lege septem collationes Patrum, et in secunda collatione Theone, in nono capitulo inuenies que sint illibata . In primis que tibi offerimus, quia pro quibus offeruntur indicat, in primis offerre debent, hoc est, in una congregatione, quam pacificare, custodire, adunare et regere digneris, toto orbe terrarum. Pro his offerimus in primis ut supradictam congregationem tuam per totum orbem terrarum pacificam, adunatam custodire digneris, una cum famulo illo, hoc est, cum illo qui sedem apostoli Petri tenet; 371 quia Ecclesia in qua Petrus princeps apostolorum sedet, caput est omnium Ecclesiarum catholicarum; ideoque Petro dixit Christus: Tu es Petrus, et super hanc petram edificabo Ecclesiam meam ; et propter hoc debemus pro eo orare, quod eidem preest Ecclesie. Et antistite nostro, hoc est, pro episcopo nostro in cuius parochia  sumus, pro ipso orare debemus quia ipse est pastor et predicator noster.

Memento, Domine, famulorum, famularumque tuarum, et omnium circumstantium. Sacerdos orauit ante pro apostolico et episcopo suo. Si episcopus  missam celebraret, pro antistite nostro dicere non debet, quia antistes ipse est; si autem presbyter, dicere debet. Iam oratum est pro senioribus, postea orandum pro populo. Quando sacerdos dicit: Memento, Domine, famulorum famularumque tuarum, deprecatur Deum Patrem, ut memorare dignetur omnium et officii misse siue masculorum siue feminarum aduenientium; et quod dicitur circumstantium, ipsi sunt masculi et femine qui circumstant. Iam sacerdos orauit pro omnibus qui ad audiendam missam uenerunt; tunc demum orat pro his qui oblationes offerunt, qui tibi offerunt hoc sacrificium laudis. Dicit quod pro laude Dei in primis 372 offerunt, et postea pro se suisque omnibus, pro redemptione animarum suarum, pro spe salutis et incolumitatis sue, tibi reddunt uota sua eterno Deo, uiuo et uero; ideo offerunt quia uiuo et uero Deo omnium fides circumstantium offerentium cognita est, et nota deuotione omnes reddunt uota sua. uota  dicuntur que uolenter promittuntur, quia libenter et uolenter Deo uouere et reddere debemus.

Communicantes et memoriam uenerantes in primis gloriose semperque uirginis Marie genitricis Dei et Domini nostri Iesu Christi, sed et beatorum apostolorum ac martyrum tuorum. Communicare, hoc est, memoriam honorabiliter tenere, quod Maria uirgo per aduentum Spiritus sancti genitrix facta est Filii Dei Iesu Christi Domini nostri qui Deus et homo est, per quem Patri supplicamus, et fidem communicare debemus, et credere quod Spiritu sancto annuntiante Filius Dei natus est ex ea, et uirginitas eius non est uiolata. Sed et beatorum apostolorum ac martyrum tuorum. Apostolus in nostra lingua dicitur missus, martyr dicitur testis. Apostoli dicuntur quia a Christo missi sunt, martyres dicuntur quia testes sunt Christi qui passus est pro nobis, et ipsi pro Christo.

Hanc igitur oblationem seruitutis nostre, 373  sed et cuncte familie tue, quesumus, Domine, ut placatus accipias. Sacerdos oblationem suam atque cunctorum qui Domino famulantur, id est, qui Domino seruiunt, commendat ut Domino placeat, et ipse nobis propitius sit. Diesque nostros in tua pace disponas, atque ab eterna damnatione nos eripias [al., eripi], et in electorum tuorum iubeas grege numerari. Per Christum Dominum nostrum. Pro eo quod sacerdos offert populus debet orare ut sacerdos exaudiatur, ut omnium dies in pace disponantur, et ab eterna damnatione eripiantur, de qua Dominus noster in fine mundi dicturus erit impiis: Ite, maledicti, in ignem eternum, etc. , et ad illum gregem electorum suorum per angelos sanctos numerari mereamur, cui dicturus erit: uenite, benedicti Patris mei, etc. .

Quam oblationem tu, Deus, in omnibus, quesumus, benedictam, ascriptam, hoc est, assignatam ut sibi placeat, ratam, id est iudicatam, ut dignam illam  iudicet in conspectu suo offerri; rationabilem, id est, iusta ratione plenam facere dignetur, quia tunc est acceptabilis, si recte credentes pro iusta oratione offerimus; iustum est postulare ut illam orationem uel oblationem quam nos rationabiliter offerimus Pater omnipotens sanctificet. Ut nobis corpus et sanguis 374 fiat dilectissimi Filii tui Domini nostri Iesu Christi. Patri dilectus est Filius, sicut ipse detestatus est de celo, dicens: Hic est Filius meus dilectus, etc. . Et nos eum diligere debemus quia ipse prior dilexit nos , et passus est pro nobis. Qui pridie quam pateretur, accepit panem in sanctas ac uenerabiles manus suas, eleuatis oculis in celum ad te Deum Patrem omnipotentem, tibi gratias agens benedixit, fregit, dedit discipulis suis, dicens: Accipite et manducate ex hoc omnes. Hoc est enim corpus meum . Simili modo posteaquam cenatum est, accipiens et hunc preclarum calicem in sanctas ac uenerabiles manus suas, item tibi gratias agens, benedixit, dedit discipulis suis dicens:  Accipite et bibite ex eo omnes, hic est calix sanguinis mei, Noui Testamenti et eterni, mysterium fidei, qui pro uobis et pro multis effundetur in remissionem peccatorum. Hec quotiescunque feceritis in mei memoriam facietis . Quod intermisimus: Qui pridie quam pateretur, hoc est, pridie quam passus est ipse pro nobis, uoluit tradere discipulis suis corporis et sanguinis sui mysterium, ut illi traderent nobis. Quis enim crederet quod panis in carnem potuisset conuerti, uel uinum in sanguinem, nisi ipse Saluator diceret, qui panem et uinum creauit, et omnia ex nichilo fecit? Facilius est aliquid ex aliquo 375 facere, quam omnia ex nichilo creare. Ipse Saluator uoluit corpus humanum suscipere, et hominem Deo coniungere, ut unus fieret Mediator Dei et hominum homo Christus iehsu . Ipse uoluit per nos panem et uinum offerri sibi, et ipsa diuinitus consecrari; et fidelem populum credere unum esse mysterium, quod ipse tradidit discipulis  suis, dicens: Accipite et manducate ex hoc omnes . Et quando oculos ad celum leuauit et Patri gratias egit, nos docuit quod nos Patri semper supplicare debemus, quod ille tam magnum sacramentum per manus nostras perficere dignetur. Et cum diceret: Hec quotiescunque feceritis in mei memoriam facietis, iussit nos illius passionis memores esse quanta pro nobis sustinuit. Omni tempore memores esse debemus quando hoc sacramentum celebramus, et eius misericordie, non nostre bonitati, fiduciam dare.

Unde et memores sumus, Domine, nos serui tui, sed et plebs tua sancta Christi Filii tui Domini nostri. Memores esse nos sacerdotes profitemur, atque plebem memorem esse testamur Christi Filii tui Domini nostri Iesu. Ideo sacerdotes fideliter memores esse debent, quia ipsi missam celebrant et sacrificium offerunt Christi exemplo instructi; et scire debent 376 quid celebrant, quia stulta postulatio est si  postulans nescit quid postulat. Plebs tua sancta ideo memor est, quia Christus non solum pro sacerdotibus passus est, sed pro plebe sancta; ideo dicitur et sancta, quia fide ac baptismo Christi precepto sanctificata est. Modo indicat unde memorare debent, id est, tam beate passionis, necnon et ab inferis resurrectionis, sed et in celos gloriose ascensionis Christi filii Dei. Passionis memores esse debemus, quia pati dignatus est pro nobis; resurrectionis eius memores esse debemus, quia anime iuste ab inferis per resurrectionem eius liberate sunt; gloriose ascensionis eius memores esse debemus, quia corpus humanum quod assumpserat iunctum diuinitati sine ullius adiutorio, propria maiestate portauit in celum. Ideo dixit: sine ullius adiutorio, ut intelligatur quod non hominum, nec angelorum, nec ullius creature ascendit in celum, sed Patris maiestate eleuatus est, de qua dixit in Euangelio: Ego et Pater unum sumus . Offerimus preclare  maiestati tue de tuis donis ac datis hostiam puram, hostiam sanctam, hostiam immaculatam, panem sanctum, uite eterne, et calicem salutis perpetue. Domine, omnium memores supradictarum bonitatum tuarum offerimus 377 tue maiestati hostiam puram, hoc est, corde puro, quia purum est corpus tuum quod de hoc pane fieri credimus. Hostiam sanctam, quia tu sanctificasti corpus tuum, quando hominem in Deum assumpsisti; et nunc sanctifica hunc panem ut corpus tuum fiat. Hostiam immaculatam, quia sine macula peccati passus es pro nobis. Panem sanctum uite eterne, quia tu panis uiuus es qui de celo descendisti, et corpus tuum in hoc pane a te sanctificato nos accipere uoluisti, et per calicem passionis tue, nos per sanguinem tuum sumere uoluisti, tu sanctifica hanc hostiam ut nobis corpus tuum et sanguis tuus fiat.

Supra que propitio ac sereno uultu respicere digneris. Hic deprecamur ut Pater sanctus super dona a nobis offerta pio et blando uultu, et claro dignetur  respicere, id est uidere. Et accepta habere, sicuti accepta habere dignatus es munera pueri tui iusti Abel, et sacrificium patriarche nostri Abrahe, et quod tibi obtulit summus tuus Melchisedech, sanctum sacrificium, immaculatam hostiam. Accepta habuit Dominus munera Abel, quia quid optimum inuenit obtulit Deo; et nos iusta munera et munda Deo mundo corde offerre debemus. Abraham Filio suo non pepercit, sed obediens iussioni Domini offerre 378 eum uoluit. Melchisedech primus sacerdos Domino panem et uinum obtulit, et ideo scriptum est in psalmo: Tu es sacerdos in eternum secundum, etc. . Quia sicut ille panem et uinum obtulit, ita et Christus in passione sua corpus et sanguinem suum obtulit Deo Patri pro nobis, et in pane et uino passionis sue mysterium nos imitari uoluit, quando discipulis suis dans panem et uinum uel calicem, dixit: Hoc est corpus meum ; et: Hic est calix sanguinis mei . Et nos supplicare debemus, ut sicut supradictorum Patrum accepta Deo fuerunt munera, ita fiant et nostra.

Supplices te rogamus, omnipotens Deus, iube hec perferri per manus sancti angeli in sublime altare tuum in conspectu diuine maiestatis tue. Humiliter postulamus ut munera nostra super altare hoc quod uideri potest offerta, iubeat celestis Pater per manus sancti angeli sui perferri in illud altare ante diuinam maiestatem suam, quam oculis nostris uidere non possumus quia corporalis non est, sed spiritalis. Et sicut nos diuinam maiestatem Patris inuestigare non possumus, sed potius credere: Ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione celesti et gratia repleamur, per Christum 379 Dominum nostrum; orare debemus Patrem celestem, ut omnes qui ex ipso altari super quod offerimus Deo Patri in commemorationem Filii sui Domini  nostri Iesu Christi corpus et sanguinem predicti Filii Dei sumpserimus, omnem benedictionem celestem accipere mereamur.

Nobis quoque peccatoribus famulis tuis de multitudine miserationum tuarum sperantibus partem aliquam, et societatem donare digneris cum tuis sanctis apostolis et martyribus, uel omnibus sanctis. Hec omnia sacrificia ideo sunt offerta tam a sacerdote quam a populo, ut omnipotens Deus peccata nostra non reputet, sed cum sanctis suis nobis portionem tribuat. Intra quorum nos consortium non estimator meriti, sed uenie, quesumus, largitor admitte. Hoc rogamus ut ipse qui dixit: In quacunque hora peccator conuersus fuerit, et penitentiam egerit, omnia peccata eius in ablutione erunt coram me , non retributionem peccatorum estimet, sed ipse sit uenie largitor, et intra consortium sanctorum nos mittat: Per Christum Dominum nostrum. Per quem hec omnia dona creauit, ipse sanctificet  et benedicat, et prestet nobis per Christum per quem facta sunt omnia, et cum quo facta sunt omnia, quia ceternus est Patri, semper gratias referamus Patri. Per omnia 380 secula seculorum. Amen.

Preceptis salutaribus moniti, Christi preceptis que salute sunt plena, quia ipse est eterne summus, admoniti et iussi. Et diuina institutione formati, id est, formam et exemplum a Christo Domino nostro suscepimus, et ausi sumus orare, sicut ille docuit discipulos suos, et Patrem nostrum credimus in celo esse qui nos creauit, et dicimus: Pater noster, qui es in celis, Christus dixit post resurrectionem suam: Ascendo ad Patrem meum et Patrem uestrum. Aliter dicit Patrem suum, et aliter Patrem nostrum; Patrem suum quia proprius est Filius Patris ante omnia tempora genitus, Patri cequalis. Pater noster, ideo quia nos creauit in tempore ceternus, et nos filii sui sumus adoptiui, et hereditatem celestem Patris nostri celestis possidere debemus, si operibus implemus que per susceptionem fidei spopondimus.  Celum a celando dicitur ideo, quia celat diuina secreta. Aliter celum a celsitudine dicitur, eo quod altius est rebus terrenis. Nos autem ideo dicimus: Pater noster, qui es in celis, ut credere ostendamus nos in Patrem celestem; et sicut filii precepta patris sui implere cupiunt, ita et nos ipsius precepta implere, et ad celum tendere desideremus. Sanctificetur 381 nomen tuum , hoc est, ut nos simus digni nomen sanctum eius tenere in cordibus nostris, ut sicut angeli sancti qui in celo sunt sciunt et intelligunt sanctitatem sui nominis, ita et nos qui in terra sumus ipso adiuuante sanctitatem eius mereamur cognoscere, ut Sicut in celo ita et in terra  sit nomen eius sanctificatum. Adueniat regnum tuum , hoc est, ut nos regnum eius et potentiam eius mereamur cognoscere, et ut iam propter peccata nostra diabolus non regnet super nos, sed ipsius regnum adueniat, sicut in Euangelio scriptum est: Regnum Dei intra uos est . Fiat uoluntas tua sicut in celo et in terra ; hoc est, ut eius uoluntatem sicut illi qui in celo sunt faciunt, ita et nos qui in terra sumus faciamus; terra a terendo dicitur. Panem nostrum quotidianum [al., supersubstantialem] da nobis hodie . Pan apud Grecos, in nostra lingua omne interpretatur; et nos oramus ut omnipotens Pater omnem uictum spiritualem ac carnalem largire dignetur omni tempore. Et dimitte nobis debita nostra, sicut et nos dimittimus debitoribus nostris ; nichil enim iniustum facit qui sibi debenti debitum requirit. Sed si omnipotens Deus nobis omnia debita nostra requirit, nullus sine debito inuenietur; et ideo debemus nos debitoribus nostris debita dimittere, 382 ut nobis Omnipotens nostra dimittat, quia ipse dixit: Si non remiseritis unusquisque fratri suo de cordibus uestris, nec Pater uester celestis remittet peccata uestra ; et alibi: Auferuntur [al., colligent]  de regno eius omnia scandala , et iterum sacrificium non recipitur si cum scandalo offertur; sed ante altare dimittere iubetur, usquedum reconcilietur fratri suo, et tunc offerri mundo corde . Et ne nos inducas in tentationem , hoc est, ne intremus in illam tentationem in qua diabolus nos tentat, et ei consentiamus; sed Dominus ipse nos defendat ne inducamur in tentationem diabolicam, quia si Deus nos dimittit, statim introducemur in laqueum diaboli.

Liberas nos, quesumus, Domine, ab omnibus malis preteritis, presentibus et futuris. Hic postulamus ut ipse nos ab omni malo liberet qui nos bonos et mundos creauit, a quo nullum est malum. Preterita sunt que iam ante peccantes commisimus, et ideo flagella sustinemus; presentia sunt que quotidie committimus, futura sunt que adhuc diabolo suadente aduenire possunt. Et ideo oramus ut ab omnibus liberemur, quia ante conspectum Domini nulla  sunt preterita, nec futura, sed omnia presentia. Intercedente pro nobis beata et gloriosa, semperque uirgine Dei genitrice Maria, et beatis apostolis 383 tuis Petro, et Paulo atque Andrea cum omnibus sanctis. Inuocamus nobis in adiutorium Genitricem Dei, que uirgo fuit ante partum, uirgo post partum, et beatos apostolos qui nobis hec mysteria celebranda tradiderunt, ut intercedant pro nobis, quia nos ipsi digni non sumus de preteritis et presentibus ueniam promereri, nec de futuris cautelam, nisi nobis eorum oratione donetur. Iam orauimus ut liberemur a malis, nunc oramus ut predictis sanctis interuenientibus ipse donet pacem. Da propitius pacem in diebus nostris, qui potens es a malo liberare; da pacem in diaboli tentatione, ne inducamur in eam, da pacem a malis omnibus ne patiamur flagella eorum. Ut ope misericordie tue adiuti, hoc est, ut Dei adiutorio adiuti, et a peccatis simus semper liberi et ab omni perturbatione securi. Per Christum  Dominum nostrum.

Pax Domini sit semper uobiscum. Christus est pax eterna, qui nos reconciliauit Patri per passionem suam, ne propter peccatum primi hominis in inferno detineremur. Hec orat sacerdos ut illa pax cum populo maneat, et omnes concordes faciat, ut pacifici cum Christo mereamur regnare in celo. Et ideo tunc facimus pacem antequam corpus et sanguinem sumamus Domini, ut concordiam 384 inter nos  habere ostendamus, et cum concordia corpus et sanguinem Domini nostri Iesu Christi in corpore nostro suscipiamus, quia, sine concordia digni non sumus sanctam communionem suscipere, quia munera nostra, si discordiam habemus cum proximis nostris antequam reconciliemur ad omnes, non recipiuntur. Tunc orat clerus cantando: Agnus Dei, qui tollis peccata mundi, miserere nobis. Agnus Dei, propter innocentiam, quia nulli hominum nec bestiarum nocet, et dum ad uictimam ducitur occidentem se non ledit, sed occisores suos occisione sua reficit; ita et Christus nullum ledit sicut Apostolus ait: Qui peccatum non fecit, nec inuentus est dolus in ore eius ; sed post passionem suam conuersus persecutores suos multos per sanctam communionem et sanguinis sui effusionem refecit, et credentes fecit. Ipse tulit peccata mundi quando remissionem peccatorum nobis dedit, quia ante passionem eius iusti et peccatores in infernum   descendebant, quia in ueteri Testamento remissionem peccatorum nusquam legimus. Christus uero per penitentiam non solum ueniam peccatorum, sed et gaudium nobis promisit angelicum, dicens: Gaudium erit coram angelis Dei super uno peccatore penitentiam agente . Ipsum Christum, 385 qui est Agnus Dei innocens, qui passus est pro salute mundi, petimus ut misereatur nostri dicentium: Miserere nobis.





EXPOSITIO DIuINORUM OFFICIORUM.




Quid significet officium misse.


Spiritus sancti gratia inspirante dicendum est quid significet Officium misse, cum satis esset, sine cantoribus [ms. cantatoribus], lectoribus, ceterisque que ibi aguntur, sola benedictione episcoporum uel sacerdotum ad conficiendum corpus et sanguinem Domini, sicut tempore apostolorum. Signorum usus a ueteri Testamento est sumptus, habebant enim filii Isrel tubas argenteas quibus conuocabant populum . Nos habemus signa erea sonoriora et durabiliora, significantia ora predicatorum; tunc enim Notus in Iudea Deus  tantum, nunc in omni terra; tunc predicabantur temporalia, nunc eterna. Plectrum signi, linguam doctoris; uinculum quo ligatur signum, est predicationis moderatio; lignum a quo pendet signum, est crucis mysterium; instrumentum a quo ligatur significat oracula prophetarum; a ligno descendens, et opus predicationis; exsecutio funis sursum, intellectus  386 doctoris, quantum proficiat in sublimitate uirtutum; retractio funis seorsum, consideratio quantum iaceat in uno uitiorum; annulus in fune uitiorum reticenda diuine Scripture significat.



De ecclesia.

Ecclesia dicitur fidelium conuentus, in quam quare conueniamus duo sunt. Unum ut ibi audiamus iudicia nostra, siue bona, siue mala; alterum ut ibi percipiamus Dominicum corpus. Masculi in australi parte stare debent ecclesie, femine in boreali, ut ostendantur firmiores stare debere contra maiorum huius seculi estus tentationum. Situs ecclesie in modum crucis, in modum humani corporis dicitur esse. Cancellum significat caput, crux ex utraque parte brachia et manus, reliqua pars corporis ab occidente, quidquid corporis uidetur superesse; sacrificium altaris, uotum cordis; fenestre, sensus hominis uel corporis.



Officium misse.


Officium ad missam Celestinus papa instituit; ante enim Epistola tantum et Euangelio recitatis, missa celebrabatur. Preferri debet thuribulum cum incenso, subsequi acolythi cum cereis, hos subdiaconi, hos episcopus inter duos presbyteros. Thuribulum 387 significat corpus Christi, carbones Spiritum sanctum, incensum odorem boni operis Christi, quia Christus uenturus in mundum premisit prophetas, sapientes et scribas. In loco scribarum acolythi qui portant diuinas Scripturas, et precedunt ad illuminandum corda fidelium; in loco sapientium subdiaconi, qui sapienter sciunt disponere uasa Domini; in loco prophetarum diaconi in euangelizando futuram annuntiant uitam; episcopus inter duos presbyteros significat Christum inter duo Testamenta; Officium autem Christi aduentum et populi adunationem significat. Episcopus osculatur primum ministros , deinde Euangelium:  Christus enim reconciliauit primum apostolos, postea reliquos Iudeos, deinde gentiles. Remanet Euangelium in altari ab initio Officii donec legatur, quia remansit euangelica doctrina ab aduentu Domini in Ierusalem loco passionis, quod significatur per altare, donec publice exiit ad gentiles. Interim tenent acolythi cereos in manibus, quia doctores debent exercere quod docent. In Kyrie eleison orat Ecclesia, ut sacerdotis oratio sit Deo placabilis. Cum incipitur Kyrie eleison, acolythi cereos ad terram ponunt, altrinsecus uno in medio posito, ut in bono 388 opere et predicatione doctores se esse in terram cognoscant; medius autem cereus illum significat qui ait: Ubi duo uel tres congregati sunt in nomine meo, ibi sum in medio eorum . Transitus episcopi de medio altaris ad dexteram partem significat Christi transitum de passione post resurrectionem ad eternam  uitam, ubi Dominicis diebus et festiuis diebus sanctorum Gloria in excelsis Deo canitur, quia sanctos per Dominicam resurrectionem glorie angelorum recolit. Retro in eadem parte ministrant, quia, quamuis in hac uita fideles adhuc positi sunt, Christi tamen eternitati semper intendunt, ut ipse dicit: Qui mihi ministrat me sequatur . Quando episcopus, dicendo Dominus uobiscum, salutat populum, ei faciem suam presentat, excepto in uno loco, ubi demonstrat deuotionem intentissimam quam habet in offerendo sacrificio. Hac quidem episcopi salutatione et responsione internus affectus utriusque debet esse. Prima salutatio episcopi significat salutationem Christi ad discipulos post resurrectionem. Oratio et benedictio episcopi ante sessionem Christi [f. del.], significat illud tempus quo Christus benedixit discipulis suis ascensurus in celum. Sessio episcopi significat sessionem Christi post ascensionem ad  389 dexteram Patris, sessio ministrorum, sessionem eorum quibus dicitur: Sedebitis et uos super sedes duodecim . Per Epistolam predicationem ueteris Testamenti quam humiliorem intelligimus. Responsorium ideo dictum, quod uno incipiente ceteri respondeant, predicationem Noui Testamenti que excellentior est; lectores et cantores ad officium surgentes negotia Domini habent, sicut illis dicitur: Negotiamini, dum uenio .



Quare responsoria altius lectione dicuntur.

Responsorium altius lectione auditur, ut si quis obduratis auribus cordis non excitatur depressa admonitione ueteris Testamenti, hic excitetur. In uersum quem solus cantat, admonet ut solus retractet fragilitatem suam. Timore uersus alte incipere responsum non est ausus. Finito autem uersu, uocem exaltat fiducialius, ubi designat eos qui consideratione proprie fragilitatis quidquid agunt, humilius  agunt; hic illos qui confidentes prefidentes [id est, presumentes] de misericordia Dei, fiducialius insistunt omni sue actioni.



Quid significet graduale.

Graduale bonum opus significat, in quo seminamus illam spem contemplatiue uite in qua metimus; precedunt uero tractus tristitie, sequitur autem letitia, 390 quia precedunt duo dies de sepulcro, sequitur tertius resurrectionis glorie; lector uel cantor officium suum acturi supra gradum ascendunt, quia doctor perfectione uite uulgus debet transcendere.



De significatione incensi.

Cum Euangelium debet legi ponit in thuribulo super prunas incensum ut suauem emittat odorem bonorum operum, hec superius exposita sunt. Deinde diaconus accepta benedictione, et confirmata crucis impressione ut securus incedat, de altari  Euangelium sumit, sinistro brachio superponit, quia in uita temporali necesse est Euangelium predicari; depositio baculorum humilitatem significat fidelium, uel ne uideantur similes Iudeis arundinem tenentibus in conspectu crucifixi. Thuribulum portatur super tribunal ante Euangelium, quia Christi opera precesserunt eius doctrinam, ut est illud, quod cepit iehsu facere et docere . Excellentior [id est, Excelsior] locus Euangelii, eminentiam significat predicationis, duo cerei qui precedunt diaconum, legem et prophetiam que precesserunt Euangelium; cereorum ad terram depositio, legem et prophetiam inferiorem esse Euangelio. Lecto Euangelio  cerei exstinguuntur, quia, predicatione Euangelii finita, lex et prophetia cessabunt.



391 De monitione episcopi.


Post Euangelium quando episcopus dicit: Dominus uobiscum, incipit aliud Officium  , Oremus dicendo, monet unumquemque ad se redire, conscientias suas discutere, seipsum holocaustum Deo offerre.



Quid significet corporale.

Sindone, id est, corporali imposito altari, admonentur ministri, uel populus, ut sint mundati ab omni cupiditate carnali, sicut illud mundatum est a naturali uiriditate et humore. Illud splendet nitore, isti uirtute. Postea cantante choro, susceptis oblationibus a populo, episcopus reuertitur ad altare. Christus, susceptis fidelium uotis, fidelium turbis cantantibus Hosanna in excelsis, uti erat necesse in proximo immolaturus, intrauit in templum. Oblatio panis et uini significat pia desideria siue per immolationem, siue per uiuam hostiam. Deinde leuat  episcopus manus ut sint munde a terreno pane, et orat ante altare ut sit dignus ad immolandum sacrificium, ne fiat illi sicut factum est in Bethsamitibus, in quibus qui non timuerunt uidere arcam Domini occisi sunt de populo LXXu uiri, de plebe L millia . Thuribulum quod superponitur orationi significat 392 Christum, per quem sibi propitietur Dominus.



De commistione uini et aque.

Commistio uini et aque, coniunctio Christi est et Ecclesie. Prima secreta significat illud tempus quando Christus uenit ad diem festum non manifeste sed quasi in occulto, uel illud quod in Christo latebat, Agnus paschalis immolandus, quod erat secretum omnibus usque in diem cene, quando discipulis aperuit. In hac secreta uocatur sacrificium oblatio. A Dominus uobiscum usque ad Sanctus, uocatur hymnus, quia laudibus sanctorum angelorum est plenus; uocatur preparatio, quia preparat mentes  fidelium ad future reuerentiam consecrationis. Significat autem illud tempus quando Christus in cena in cenaculo hymnum retulit, et hymno dicto exiuit in montem Oliueti . Et hic altare significat mensam Domini in qua conuiuabatur cum discipulis suis; corporale, linteum quo erat precinctus; sudarium, laborem ex persecutoribus; sursum corda, ascensionem in cenaculum.

Finito hymno Sanctus, sanctus, quem hic inseruit Xystus papa, cuius hymni prima pars laudem continet angelorum, ultima hominum, sacerdotes et diaconi retro stantes 393 inclinati perseuerant usque in finem Dominice orationis. Isti significant apostolos qui in passione Domini magna tribulatione oppressi non audebant se erigere ut se Christi discipulos confiterentur esse, et stabant tamen in fide in faciem aperte. Sicut erant duo altaria in tabernaculo, unum thymiamatis, alterum holocausti, ita sunt duo sacramenta Ecclesie, unum in quo carnales  motus sopiti sunt, quod est a Te igitur, usque Quam oblationem; alterum hinc usque Nobis quoque peccatoribus, in quo necesse est quotidie carnalia mactari. In hac oratione sindo subsistens significat Christi in passione humilitatem; sudarium, laborem. De crucibus uero quas solemus diuerso modo facere super panem et uinum, non est quid dicam in tali loco, uel cur plures seu pauciores fiant. In loco ubi dicitur: Hec quotiescunque feceritis, in mei memoriam facietis; hic simplex panis reuertitur  in rationabilem naturam corporis et sanguinis Christi. Unde et memores, hic incipit passio. Hostiam puram, hostiam sanctam, hostiam immaculatam; hic incipit crucifixio. Supplices te rogamus; hec oratio in cruce incepta a psalmo XXI [XXX] usque In manus tuas commendo spiritum meum, episcopo inclinato, significat  emissionem spiritus Christi, capite inclinato. Nobis quoque 394 peccatoribus. Hec oratio tendit usque Per omnia secula seculorum. Hic eleuata uox sacerdotis, significat exclamationem Centurionis dicentis: uere Filius Dei erat iste . Iterum stabant noti eius omnes a longe, et mulieres que secute erant eum a Galilea, hec uidentes . Hos significant subdiaconi. Ad hanc uocem ceteri erecti, et intuentes in os episcopi; minoribus autem discipulis ita intuentibus, apostolis uero latentibus, uenit Nicodemus et Ioseph, et depositum corpus inuoluerunt in sindone munda et posuerunt in monumento , quos significant episcopus et archidiaconus, qui subdiaconibus a longe aspicientibus, diaconibus retro stantibus eleuant calicem de altari, et inuoluunt in sudario et reponunt. Due cruces facte iuxta calicem docent Christum pro duobus populis crucifixum. Oblata in calice significat corpus Domini. uinum intra calicem, intra corpus et  sanguinem. Subdiaconi recedentes a facie episcopi cum incipitur Pater noster, significant mulieres sepulto Domino a monumento recedentes. Patena significat feminarum corda in obsequio sepulture Christi latitudine caritatis patentia, in reconciliatione septime diei quando Christus in sepulcro requieuit, inseritur Dominica oratio que continet septem 395 petitiones. Subdiaconus dat patenam diacono, quia resurrectionem mulieres nuntiauerunt apostolis. Pars oblate immissa calici ostendit corpus Christi quod resurrexit a mortuis. Pars a sacerdote comesta uel a populo significat corpus Christi adhuc in terra manens. Pars relicta in altari quam Ecclesia uiaticum sibi sumit, significat corpus fidelium iacens in sepulcris: hec pars remanet in altari usque ad finem misse, quia usque ad finem seculi corpora sanctorum quiescunt in sepulcris. Munditia corporalis significat munditiam populi fidelis. Dominus ascensurus in celum benedixit discipulis,  et sacerdos omnibus rite peractis benedicit populo  atque salutat; deinde ad orientem conuersus Christi ascensioni se commendat. Missa est tamen ab offerenda usque Ite, missa est. Catechumeni ab ecclesia non sunt expellendi ante Euangelium cum precipiatur eis ad predicandum, sed ante sacrificium, cui nonnisi renatis licet interesse. Diabolus in Quadragesima acrius humanum genus impugnat, ideo tunc sacerdos humiliter capitibus inclinatis in fine misse confirmat eum addita benedictione.

Ab hora tertia usque ad nonam papa Telesphorus missam celebrari constituit, 396 quia hoc tempore Christus pro nobis hostiam se Patri obtulit, hora enim tertia crucifixus est Iudeorum linguis; sexta crucem ascendit, nona spiritum emisit. In natali uero Domini media nocte idem papa constituit, quia ea hora ipso nato angeli cecinerunt Gloria in excelsis Deo; in exordio diei similiter celebratur quasi in  exordio natiuitatis eius, quia ex utero matris Spiritu sancto repletus fuit. Eadem ratione in natiuitate sancti Ioannis Baptiste celebratur primo mane.

In missa pro mortuis non cantatur Gloria, nec Alleluia suauitatem [ms., sanitatem] et letitiam significantia, quia tunc magis afficimur pro nostri cari tristitia, et quia celebratur ad imitationem mortis Christi; osculum non datur hic, quia ibi est purgatio mortui hominis per sacrificium sacerdotis.



De Horis diurnis.

Sicut oues que nocte custodiuntur in ouilibus, matutina hora exeuntes ad pascua necesse est ut habeant pastorem qui eas ducat, sic nos, primo diluculo surgentes, necesse est ut habeamus pastorem uel doctorem qui nos ad spiritualem pastum deducat,  et ab ipsis insidiis diaboli defendat; unde idem pastor noster summum Pastorem deprecatur, dicens: Deus, in adiutorium 397 meum intende. Sequitur gloria sancte Trinitatis, quam in nostro deprecamur esse adiutorio. Deinde sequuntur psalmi, qui nos defendunt et sustentant usque ad plenam tertiam. uersus et Kyrie, eleison nos preparant ad orationem Dominicam. Quando Kyrie, eleison dicimus, maiestatem Domini ante assumptam humilitatem [Amal. legit: humanitem] recolimus, sic semel, unam deitatis substantiam recolimus. Quando uero Christe, eleison dicimus, nostram naturam ad Christum representamus, sic semel, solum sine peccato inter homines conuersatum; sic ter, a substantia Trinitatis non fuisse separatum. Quando iterum Kyrie, eleison dicimus, illam naturam quam Christus habet post resurrectionem cum Patre et Spiritu sancto recolimus; quomodo semel uel ter intelligamus, superius dicitur. Oratio Dominica et credulitas , et preces que sequuntur pro minimis dicuntur peccatis,  psalmi penitentiales pro maximis, in quibus psalmis sacerdos uicem tenet Christi in terra nobiscum manentis, et Patrem pro nobis interpellantis. Singulis uero Horis in fine surgens, populum salutans et benedicens, Christum significat resurgentem, et in monte Oliueti per [ms post] ascensionem benedicentem. Populus Deo gratias agendo, ad propria reuersos significat 398 discipulos, cum gratiarum actione post Ascensionem in Ierusalem reuertente.

Hora tertia descendit Spiritus sanctus super apostolos, et eadem hora conuenimus in Dei seruitio, ut ibi tres psalmi dicti nos defendant usque ad sextam. Sexta hora pro nobis crucifixus est Christus, ideoque ad seruientum Deo hac hora conuenimus, ut tres psalmi similiter nos defendant usque ad nonam. In nona qua Christus emisit Spiritum iterum ad laudem Dei conuenimus, a qua hora tres psalmi nos cutodiant usque in finem diei. His tribus horis ad confitendum Deo in die conuenimus exemplo  prioris populi, et quatuor horis in nocte, que sunt: uespertinum, Completorium, Nocturnum, Matutinum.

Ad uesperas quinque psalmos antiphonatim canimus; antiphona uox reciproca [add. que] per psalmum coniungit duos choros, ut caritas per bonum opus sociat duos fratres. Sicut quotidie diluunt quinque psalmi quidquid delinquunt quinque sensus corporis, ita Magnificat in initio noctis castigat quidquid cogitationum in prosperitate se iactat. Quem enim superbia in die rapit extra se, nocte audiens Dispersit superbos, reuertatur ad se. Si quem temporalium rerum appetitus delectat, diuites dimisit inanes 399 ad se retrahat. Si quem temporalis afflictio conturbat, recogitet quia Dominus exaltat humiles; si enim subripit potentia huius seculi, suprimat eum Deposuit potentes de sede et exaltauit humiles . In quotidianis diebus ad Dominicam orationem et preces genuflectimus orantes, et ad psalmum penitentialem  propter peccata grauiora, recolentes nostram peregrinationem. In Dominicis autem diebus non genuflectimus, non preces nec psalmus dicuntur, quia in his recolitur libertas futuri regni, in quo cum sanctis Christus nullo peccato impeditis regnabit. In quatuor psalmis Completorii Domino commendamus elementa nostri corporis, in hymno Simeonis pacem querimus ab omni tumultu huius seculi.

In Natali Domini et in festis Dominicisque diebus tres psalmi primi illis conueniunt qui ante legem sancte Trinitati crediderunt, tres secundi eis qui sub lege, tres tertii eis qui sub gratia; ideoque in his sepius Alleluia recolitur, quia gaudium angelorum quod illi duo exspectauerunt, isti in hac uita soluti cito percipiunt. In natali Domini, resurrectione,  ascensione, Pentecoste, Dominicis diebus stantes oramus, intendentes quod Christus in dextera Dei Patris sedet; qui pro nobis natus, 400 resurrexit, ascendit, Spiritum sanctum discipulis suis misit.

Similiter in festiuis diebus sanctorum, recolentes quia in eterna beatitudine sunt renati. In natalitiis sanctorum nouem lectiones, nouem ordines angelorum quibus iuncti sunt significant. In natali Domini, apparitione , resurrectione, ascensione primam diem celebramus, gratulantes illi qui pro nobis natus apparuit magis, resurrexit, ascendit in celum. Sex dies sex opera significant misericordie per que uenimus ad nostram natiuitatem, apparitionem, resurrectionem, ascensionem ab hac uita in celis; in qua commemorationem in his octauis celebramus. Per septem dies Pentecostes recolimus opus septiformis Spiritus, in octauis consummationem et plenitudinem eiusdem operis in  eterna beatitudine semper uenturi. Octauas Dominice passionis aufert gloria resurrectionis. Passionem Domini in tristitia celebramus propter apostolos de resurrectione incertos. Passiones sanctorum in letitia propter nos de gloria eorum certos, propter passiones innocentum, propter tristitiam martyrum. In natalibus sanctorum recolimus requiem animarum, in octauis resurrectionem corporum, in sex diebus sex opera per que 401 ad Dominum uenerunt. uersus in nocturnali officio excitat corda ad orationem Dominicam, que oratio nos facit intentos ad lectionem, et erigit a negligentia quam parit sessionis securitas. Ad Magnificat et Benedictus similiter, quibus, sicut lectioni, debemus esse intenti. Oratio, benedictio, gratiarum actio semper in fine cursuum dicuntur, ut tali protectione quisque rediens ad propria muniatur contra aduersa; lectiones uero, et responsoria, quid significent in Officio tenebrarum dicemus.

Matutinale Officium significat tempus primitiue  Ecclesie usque ad iudicium. Primo enim primitiua Ecclesia Christi predicatione constructa est, ipso in ea regnante, unde psalmus in Laudibus: Dominus regnauit. Postea ipsa Ecclesia cum ceteris orationibus nuntiauit aduentum Christi, dicens: Iubilate Deo, omnis terra; quia suam beneuolentiam offerens uocationi gentium, dicit: Deus, Deus meus; et quia futurum est ante persecutionem Antichristi ut populus ex preputio et circumcisione unum sit in fide, sub una antiphona duo psalmi continentur. Postquam hi fuerint iuncti, ueniet tribulatio Antichristi, qui sicut Nabuchodonozor tres pueros; sic omnes sancte Triniati confitentes camino 402 exuret persecutionis, qui, sicut illi, benedicent Domino, ab omni malo liberati. Quapropter cum in ceteris psalmis cantamus Alleluia, nos in hoc psalmo utimur Latinis uerbis ob memoriam tante tribulationis. Gloria Patri non dicimus in fine, ex ipso psalmo enim utimur sancta Trinitate. Post hoc erit pax fidelibus  per tres annos et XLu dies, in qua pace celebrabitur laus Dei que continetur in tribus psalmis: Laudate Dominum de celis, Cantate Domino, Laudate Dominum in sanctis. Et quia sunt tria genera hominum, qui ex Euangelio sub nomine lecti, molendini agi dicuntur, de quibus in unitate fidei pars congregabitur, hi tres psalmi sub una antiphona cantantur.

Septuagesima Dominica die habet initium, Sabbato post Pascha finem. Significat autem captiuitatem populi Dei in Babylonia, qui peccando recesserat a Domino, quasi Dominica die, et per misericordiam Dei reuertitur ad requiem, quasi Sabbato. Tempus Septuagesime usque ad Pascha significat illud tempus in quo peccatores in afflictione et tristitia positi sunt pro peccatis suis ante dies et illud tempus, quo per penitentiam et consolationem tamen subleuati sunt, dicentes: Facti sumus sicut consolati . Sabbatum illud tempus significat  403 quo iam in futura uita plenam recipiemus requiem.

Sexagesima Dominica die habet initium, quarta feria infra Pascha finem. Hec quarta feria quartam etatem significat, quando populus Dei sub Dauid et Salomone gloriosus est triumphatus. Quapropter die illo processionem agimus uexillo sancte crucis eleuato, ad quem triumphum non potest perueniri, nisi per Decalogum legis et sex opera misericordie.

Quinquagesima habet initium Dominica die, resurrectionis  finem; significat autem quod si quis Decalogum legis per quinque sensus corporis expleuerit, securus perueniet ad gaudium Dominice resurrectionis, uel sue.

Quadragesima Dominica die habet initium, quinta feria finem super duos dies usque ad baptismum resurrectionis, quia qui ad Christum transeunt per baptismum, eodem numero ad eum perueniunt, quo ipse per genealogiam suam ad nos uenire dignatus  est. Exemplo autem Domini quadraginta diebus extendimus ieiunii nostri tempus.

Due hebdomade passionis significant duo tempora ante legem, sub lege, Pascha tempus sub gratia. Sabbato ante 404 palmas Maria unxit pedes Iesu, ad cuius imitationem papa Gregorius eleemosynam faciebat, ideoque Officium uacat. Ante quinque dies Pasche agnus immolandus in domum introducitur, Christus in ciuitate.

Feria quarta consilium fecerunt Iudei ut Iesum occiderent . Quinta et sexta campane cessant; Domine, labia mea, benedictio, capitula, oratio non dicuntur, quia Pastor noster, Christus, recessit, ideoque omnis predicatio et admonitio apostolorum propter metum cessauit Iudeorum; ideo minus suum faciunt Officium in psalmis, lectionibus, responsoriis, uersibus, in exemplis eorum qui erant cogniti discipuli Christi. Inuitatorium non cantatur propter malum conuentum Iudeorum. Salutatio et osculum non fit propter dolositatem eorum.  Pro campanis fit sonitus lignorum, in quo duo sunt, malleus et tabula; per malleum, lignum preuaricationis; per tabulam, lignum fructiferum, id est, Christum. Propter trinam sepulturam nostrum officium fit humilius tribus diebus. In his tribus diebus de nouem psalmis, et lectionibus, et responsoriis: per nouem psalmos qui pertinent ad bonum opus; per nouem lectiones que pertinent ad agnitionem Dei; per nouem 405 responsoria que pertinent ad cantica angelorum, monstratur quod descendit ad inferos liberare tria genera electorum, qui fuerunt ante legem, sub lege, sub prophetis, et coniunxit nouem ordinibus angelorum. uiginti quatuor luminaria exstinguuntur unaquaque die, monstratur quod apostoli uno quoque die, id est, uiginti quatuor horis latuerunt. In Parasceue non fit corpus Domini, quia Christus semetipsum Deo Patri pro nobis hostiam obtulit, sed reseruatur a quinta feria sacrificium, ut habeant quibus est uoluntas communicandi. Sanguis  non reseruetur ne effundatur, sanctificatur uinum per corpus. Altare Dominum significat; uestimenta, fideles; lauatio aque, lacrymas Marie; ramus, capillos; uinum, unguentum. Quinta feria fit absolutio, ignis noui benedictio, chrismatis et olei consecratio, pedum lauatio, quia sexta etate uenit Christus in mundum, qui retinet sacramenta supradictorum in se. uestimenta que partiuntur, dum legitur passio, apostoli sunt.

Sabbato sancto quidquid agitur in Officio nichil pertinet ad presentem diem sepulcri, sed ad superuenientem Resurrectionis noctem; ideoque sicut non agitur sacrificium sexta feria, sic nota, nec septima. 406 Columna ignis precessit filios Isrel ante mare, et post mare usque in Ierusalem, et cereus lucet ante baptisma, et post usque in octauas, Christus animum lucet usque in diem iudicii Sabbato incensum portatur ante Euangelium propter mulieres aromata portantes; Alleluia significat Iudeos  prius conuersos; tractus gentiles postea credentes. Illam gloriam quam dedit Deus Ade, nisi peccasset, dat baptizatis Sabbato Sancto; et ideo Alleluia canitur. Sed quia restat uia uiuendi, sequitur tractus patientiam significans, per quam debent exspectare gloriam sempiternam, quam presignat sequens Sabbatum. Ideoque in illo Sabbato non canitur graduale, quia bonum opus non est ibi necessarium; non tractus, quia nec patientia; sed duo Alleluia, unum pro gloria anime, alterum pro corporis. Graduale non dicitur in sex diebus, quod significat bona opera actiue uite. Alleluia spem contemplatiue uite significat. Quinquaginta dies post resurrectionem usque ad octauas Pentecostes contemplatiuam uitam significant, ubi erit tantum Alleluia, quam letitiam quinquagenarius numerus significat, qui iubileus, id est, iubilo plenus dicitur.

Tres psalmi in resurrectione Domini tria opera  Domini post resurrectionem 407 suam in unoquoque fideli facta significant, separationem infidelitatis, coniunctionem fidei, ablutionem baptismatis. Tempus Quadragesime, passionis significat presens tempus, quoniam per omnia tempora oportet nos laborare, ad ultimum mori. Resurrectio uitam quam accepturi sumus in die iudicii. Propter mortem Christi, qui fuit hora nona mortuus, baptizantur qui in morte Christi baptizantur. Hora nona propter sepulturam Christi Sabbato baptizantur. Frequens mutatio cantus animas bonorum inuitat ad Dominum. Post quinquaginta dies septem solemnitates agimus propter septiformem Spiritum, uel propter gaudium baptizatorum. Septem diebus celebret quisque aduentum Spiritus sancti, qui eum accepit per impositionem manus episcopi. Spiritus sanctus tanquam uentus et ignis super apostolos descendit.

Sabbatis in Quatuor Temporibus apud Romanos legebantur sex lectiones, Grece propter Grecos, Latine propter Latinos ibi commorantes; ideoque  dicuntur in duodecim lectionibus. Quatuor ieiunia facimus, unoquoque tempore tres dies, quia unumquodque tempus habet tres menses. In his quarta feria ieiunamus, quia in ea consilium fecerunt Iudei, ut Iesum occiderent ; 408 sexta quia eum occiderunt; septima quia tristitia fuit populorum, qua Deus sanctificauit Sabbatum, et caritas Dei diffusa est in cordibus nostris per Spiritum sanctum qui datus est nobis . Quarta feria due lectiones leguntur, ut ordinandi habeant notitiam legis et prophetarum; quarta enim etate lex et prophetie uiguerunt. Sexta feria, una lectio legitur, quia sexta etate lex et prophetie clauduntur Euangelio.

Clerus, sors, id est, pars Dei. In clericis quod pars est Domini, uel Dominus pars eius, caput nostrum mentem significat; capilli, cogitationes; superior pars capitis rasa mentem Dominum contemplantem significat; inferior non rasa, mentem multifluis cogitationibus  de temporalibus cogitantem. Superiorem partem radimus, cum temporales cogitationes in animo resecamus, inferiorem in coronam equamus, cum temporalia necessaria cogitantes concordi curatione disponimus. Capilli oculis uel auribus non supercrescant, ne cogitationes temporales auditum uel uisum mentis impediant. Non multum est curandum auctores consuetudinum nos inquirere, si possimus consuetudines.



409 De Ordinibus.

Ostiarii in ueteri Testamento ianuas templi custodiebant, suscipientes sanos et reiicientes infirmos; modo in ecclesia recipiunt fideles et repellunt infideles.

Lectores in ueteri Testamento aperte et distincte docebant populum uerba legis; modo spiritualiter lectores sunt qui a demonibus in ecclesiam intrantes defendunt.

 Exorcista, id est adiurator, in ueteri Testamento habebat potestatem per impositionem manus expellere demonem ab homine; modo per orationem cebet uitia effugare ab anima.

Acolythi, id est ceroferarii, in ueteri Testamento Domini lumen preparabant; modo in ecclesia lumen ueritatis semper debent preparare mentibus fidelium.

 Nathanei, qui hypodiaconi, id est subdiaconi, sicut in ueteri Testamento, ita nunc a populis oblationes suscipiunt, in domo Domini ipsi uasa corporis et sanguinis tamen offerunt; diaconus super altare disponit, et non recipit.

 Leuite in ueteri Testamento excubabant custodientes uniuersa que ad cultum Dei tabernaculi pertinebant, seruientes in ministerio eius; in Nouo Testamento prouideant uniuersa que necessaria sunt multitudini 410 cor unum et animam unam habenti. Idcirco mos eorum est ut excubantes  in uirtutibus, custodientes ministerium sibi commissum, quecunque necessaria sunt ad celeste conuiuium disponant super mensam Domini. Hi impositionem manus accipiunt; per manum et discretionem digitorum discreta opera Spiritus sancti significant.

Presbyteri a filiis Aaron in ueteri Testamento exordium sumpserunt: episcopi ab ipso Aaron; qui tunc sacerdotes uocabantur, nunc presbyteri nominantur; qui uero tunc principes sacerdotum, nunc episcopi nominantur. Presbyteri consortes sunt cum episcopis in pluribus, in paucis uero dissimiles.

Baculum habet episcopus ut subditos regat, infirmos sustineat; annulum ut sacramenta non omnibus aperiat. Per amictum collo circumdatum custodiam uocis significat; per albam, castigationem corporis. Sacerdotes inde manus et brachia stringunt, ne quid inutile faciant; pectus, ne quid inutile cogitent; uentrem, ne delicias appetant; uerenda, ne in luxuriam  declinent; genua, ne ab oratione torpeant; tibias et pedes, ne ad malum currant. Per cingulum continentia significatur, et item: Sint lumbi uestri precincti . Per stolam cui 411 dicitur iugum Domini leue, Euangelium Christi. In hoc quod collo superponitur, sciat se ministrum esse Euangelii, non dominum; in hoc quod usque ad genua, que causa humilitatis solent curuari, descendit, humilitas significatur. Per casulam opera iustitie significantur, ut est illud: Sacerdotes tui induantur iustitiam . Quia dupla est post tergum inter humeros, et ante pectus; per humeros, pondus boni operis. Ibi est duplex uestimentum, quia sic debent opera foris proximis ostendi, ut intus corda integra sint. In pectore duplex, quia in eo utrumque debet esse, doctrina et ueritas: doctrina ad omnes, ueritas interius. Hec duo duplicia coniuncta sunt: quia tunc bonum ministratur, cum bonum opus et uera doctrina conueniunt. Per albam dalmaticam  intelligitur Religio sancta et immaculata, scilicet uisitare infirmos et uiduas in tribulationibus, et uisitatores se custodire immaculatos ab hoc seculo . Ipsa duas lineas habet retro et duas ante, quia uetus et Nouum Testamentum rutilant dilectionem Dei et proximi. Immaculatum esse ad Deum, infirmos uisitare et proximum. Triginta fimbrias habet retro et quadraginta ante; singule linee altrinsecus quindecim, quia linea caritatis in ueteri Testamento et Nouo, 412 in prosperis et in aduersis, quindecim riuos ex se producit, qui sunt: Charitas patiens est, benigna est, caritas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati, omnia suffert, omnia credit, omnia sperat, omnia sustinet . Sinistra pars habet fimbrias, quia actiua uita sollicita est et turbatur erga plurima . Dextra non habet,  quia contemplatiua uita quieta est . Largitas manicarum, largum Euangelii doctorem significat. Casula circumdatus aliquando legit Euangelium diaconus, ut expedite ualeat incedere ad Euangelium, uel mensam [ms. missam] Domini preparare. Casula aperta est unde emittatur brachium in sinistra parte, quia actor Euangelii quem debet diaconus imitari in dextro latere perforatus est lancea uel perfossus. Sudarium unde tergitur sudor et omnifluus humor corporis in sinistra manu portatur, significat autem studium diuine cogitationis quo in hac uita delectationes, tedia, et alia mentis superflua extergimus. Est autem mundum; dehinc enim ait Dauid: Cor mundum crea in me, Deus ; et Iob: Sicut Domino placuit, ita factum est .

Per sandalia significatur profectus ad predicandum 413, quibus nec pes supertectus sit, nec nudus ad terram; qui Euangelium nec occultari debet,  nec terrenis demonstrari; et quia predicatoris est huc illucque discurrere, ne cadant sandalia de pedibus, ligata sunt, quod spiritualiter intelligendum est; lingua que inde surgit et separata est a corio sandaliorum, linguam eorum significat qui bonam predicationem perhibent; sandalia extrinsecus nigra, intrinsecus alba, monstrant uitam predicationis secularibus esse despectam, intentionem coram Domino intrinsecus esse mundam. Pars sandaliorum per quam pes intrat multis filis consuta est, ne dissoluantur duo coria, quia in initio predicationis debet doctor studere multis uirtutibus et sequentiis Scripturarum, ne opera exteriora ab interiori intentione disiungantur. Lingua super pedem linguam predicatoris significat; linee procedentes ex utraque parte ad mediam lineam, lex, et prophete, et Euangelium; ligatura, incarnationem Christi. Sandalia dicuntur solee; est autem genus calceamenti quo induitur minister Ecclesie; subterius autem solea muniens  pedes a terra, superius uero nichil operimenti habens, patet, quo iussi sunt apostoli a Domino indui; significat autem ministrum uerbi Dei non debere terrenis 414 incumbere, sed potius celestibus inhiare, et predicationem suam nulli occultare. Sequitur superhumerale quod fit ex lino [ms. linteo] purissimo. Per linum quod e terra sumitur, et per multos labores ad candorem perducitur, designatur corpus quod ex terra constat, quod corpus multis calamitatibus attritum, candidum et purum esse debet ab omni sorde. Postea sequitur pectorale que a uulgo alba dicitur.

Pectorale significat perseuerantiam in bona actione. Hinc Ioseph inter fratres suos talarem tunicam habuisse describitur. Tunica usque ad talum, est opus bonum usque ad consummationem, in talo enim finis est corporis; ille uero bene inchoat qui rectitudinem boni operis usque ad finem debite perducit actionis: Qui enim perseuerauerit usque in finem, hic saluus erit . Deinde sequitur zona, que cingulum  dicitur, qua restringitur pectorale, ne late per pedes diffluat, per quam designatur discretio omnium uirtutum; uirtutes enim sine discretione, non uirtutes sed uitia sunt, nam uirtutes in quodam meditullio sunt constitute. Sequitur orarium, id est stola, quod oratoribus, id est predicatoribus concedatur: admonet illum qui illo induitur ut memor sit se esse constitutum sub iugo Christi 415 quod leue est et suaue . Dalmatica que sequitur ob hoc dicitur, eo quod in Dalmatia sit reperta. Usus autem dalmaticarum a beato Siluestro papa institutus est, nam antea colobiis utebantur. Colobium uero uestis est sine manicis; significat autem in eo quod est sine manicis, unumquemque fidelem exertum esse debere ad bona exercenda. Cum uero nuditas brachiorum culparetur a beato Siluestro, ut diximus, dalmaticarum repertus est usus; est autem  uestimentum in modum crucis, monens in adiutorium suum crucifixum suum esse debere mundo iuxta Apostolum: Mihi mundus crucifixus est ; habet etiam in sinistra parte sui fimbrias; per sinistram presens uita figuratur que diuersis curis abundat; cure significantur per fimbrias sinistre partis; per dexteram que fimbriis caret, futura uita exprimitur, in qua nulle cure sollicitant animas sanctorum. Inconsutilis etiam est, quia in Ecclesia uel in corde uniuscuiusque fidelis nulla debet esse scissura, sed indiscissa fidei integritas. Aliter sinistrum latus habet fimbrias, quia actiua uita sollicita est et turbatur erga plurima; at dextera non habet, quia contemplatiua uita nichil habet in sinistrum. Largitas brachiorum largitatem et hilaritatem doctoris significat. Mapula 416 que sinistra parte gestatur, qua pituita oculorum et narium detergitur, presentem uitam designat in qua superfluos humores patimur. Casula que super omnia indumenta ponitur, significat  caritatem que alias uirtutes excellit; de qua Apostolus commemoratis quibusdam uirtutibus ait: Maior autem horum est caritas .

Amictus igitur primum est uestimentum, quo ideo collum circumdamus ut uox que per collum egreditur ab omni praua locutione muniatur, iuxta Prophetam: Os nostrum custodiamus, ne in lingua delinquamus . Secundum camisia linea, que alba uel pectoralis, uel talaris nuncupatur, quod ad modum corporis acta totum corpus absque ruga operit. Per candorem ad quem nimio labore perducitur, mentis et corporis castitas atque munditia designatur, que multo ieiunii et uigiliarum, et orationum, bonorumque operum exercitio acquiruntur. Per texturam uestimenti uirtus, cor, cunctaque membra corporis ab omni operum prauitate cercenda; per talaris uero longitudinem, opus bonum usque ad consummationem; per rugarum deuitationem, quibus exprimuntur circumflexiones heretice prauitatis fidei  catholice. Per cingulum, discretio que est mater 417 omnium uirtutum. Per stolam, que dicitur orarium, Iugum Domini suaue est et onus eius leue , designatur Euangelium: per albedinem stole, puritas doctrine  ; per longitudinem usque ad pedes, uirtus humilitatis et perseuerantie. Per balteum quo lumbi restringuuntur, mentis castitas designatur, iuxta quod Dominus ait: Sint lumbi uestri precincti . Deinde tunica, de qua dixit Dominus ad Aaron: Facies tunicam hyacinthinam , hec uero sub dalmatica induitur et subucula nominatur. Hyacinthus uero nec rarus est, nec densitate obtensus, nec rutilat equaliter, sereno enim celo fit perspicuus, et nubilo pallidus est, unius et quasi etherei coloris, Per ethereum et unum colorem designat uitam sacerdotalem que supernis solum incessanter intenta desideriis conuersationem iuxta Apostolum debet semper habere in celis . Per coloris. mutationem, fraternam compassionem, ut ait Apostolus:  Gaudere cum gaudentibus, flere cum flentibus , quod proprie est pontificis, significat rationem sublimium non patere nisi perfectis; per hoc quod est uestis interior et non cingitur, uirtutes anime soli Deo cognitas sine intermissione semper habendas. Per dalmaticam que candida duabus lineis coccineis ante et retro decoratur a summo usque deorsum, 418 mentis munditia cum utriusque Testamenti predicatione, et Dei proximique dilectione designatur, quibus fulgere debet sacerdos et diaconus; per duodecim fimbrias quas utreque linee in se continent, duodecim rami uirtutum qui ex radice caritatis pendent, quos etiam Apostolus enumerat, dicens: Charitas patiens est, benigna est , etc. Tertia uero linea que inter duas lineas constituitur, et tribus fimbriis ante et retro connectitur, caritas que dilectionem Dei et proximi  in se continet, Trinitatis fide insignita demonstratur. Per coccineum colorem opera misericordie et pupillis et uiduis intelliguntur; per fimbrias quidem sinistri lateris sollicitudo figuratur uite actiue. Per dextrum quod fimbriis caret, quies contemplatiue; per amplitudinem brachiorum largitas eleemosynarum. Per casulam que super omnia ornamenta induitur, sanctitas et iustitia, quibus sacerdotalis gloria per omnia fulgere debet, designatur; pro hoc quod duplex habetur inter humeros, proximorum cura et compassio, et in se pura mentis intentio, et per aliam duplicitatem in pectore, doctrina in populo, ueritasque qua debet ornari in mente. Per calceamenta linea que candore nitent, et linee uocantur, ad currendum in malum prohibentur, 419 et in bonum festinare hortantur. Per sandalia que desuper patent, sed subtus soleis a terra pedes prohibent, predicatores celestia non debere ascendere neque terrenis inhiare figuratur.

Pallium quo super omnia ornamenta archipresul  utitur significat torquem quem solebant legitime constantes accipere. Per circulum quo circa humeros constringitur, timor et disciplina Domini, quibus se totum suosque cepiscopos sibi quidem subditos regere debet, designatur. Per duas lineas a summo usque deorsum ex utraque parte, predicatio utriusque Testamenti, et dilectio Dei et proximi sine intermissione. Corporale cui superponitur corpus Dominicum, non aliud quam lineum esse oportet, quoniam Ioseph linteum mundum legitur emisse, dum corpus Dominicum inuoluit ; nam linum purum germen est terre, et Dominus uerum et purum corpus habuit, non simulatum; et sicut linum per multos labores uel sudores peruenit ad candorem, ita iehsu Christus multis affectatus passionibus migrauit ab hoc seculo, et ad candorem resurrectionis atque immortalitatis perductus est. Ita ergo qui corpus Domini in se recipere desiderat, per multos bonorum operum labores et per castitatem  mentis 420 et corporis debet se reddere mundum atque candidum, quod ita placari debet, ut nec initium, nec finis, sic enim in sepulcro Domini sudarium inuentum est. Sudarium est ligamen capitis, per caput diuinitas designatur, quia caput Christi Deus est; uolutio autem hec significat quia Christus qui in humilitate habuit initium nascendo, et finem moriendo, in diuinitate  neutrum horum, sed semper esse habet. Triforme est corpus Christi, eorum scilicet qui gustauerunt mortem et morituri sunt. Primum scilicet sanctum et immaculatum, quod sumptum est ex Maria uirgine; alterum, quod ambulat in terris; tertium, quod iacet in sepulcris. Per particulam oblate misse in calice ostenditur corpus Christi qui resurrexit a mortuis; per comestam a sacerdote uel a populo, ambulans adhuc super terram; per relictam in altari usque in finem misse, iacens in sepulcris usque in finem seculi.



De his qui ordinauerunt missam.

Consequentia missam celebrandi iam ad integrum composita ab apostolis et apostolicis ministris. Epistolas quippe et Euangelium recitabat Ecclesia ex antiquorum traditione, que indigesta sunt in libro qui appellatur Comes, quem ad Constantium 421 Hieronymus scripsisse dicitur. Alexander uII papa qui instituit aquam [f. add. usum] benedicendi  et aspersionem, inseruit memoriam Dominice passionis ad consecrationem Eucaristie. Primus Xystus uIII papa hymnum Sanctus, sanctus, sanctus. Telesphorus papa IX qui Quadragesime ieiunium sex hebdomadibus ante Pascha instituit, hymnum angelicum Gloria in excelsis Deo addidit. Damasius XXXu papa Credo in unum Deum solemnibus diebus cantari instituit ex decreto sancte uniuersalis synodi a CL episcopis Constantinopoli celebrate. Innocentius XXXuIII papa decreuit osculum pacis ad missam dari. Celestinus XLI papa introitus, gradualia, offertoria et communiones ex psalmis modulari antiphonatim instituit. Leo XLIII papa in canone misse addidit Sanctum sacrificium, immaculatam hostiam. Gelasius XLuI papa collectas et prefationes composuit. Gregorius LXI papa Kyrie, eleison, Christe, eleison, et Alleluia extra Quinquagesimam, et in canone Diesque nostros in tua pace disponas, atque ab eterna damnatione nos  eripi, et in electorum tuorum iubeas grege numerari, et orationem Dominicam, per quam apostoli solam consecrabant, post canonem consecrationis addidit. Ad hec omnia Sergius LXXX 422 papa hoc ultimum addidit, ut inter communicandum Agnus Dei a clero cantetur.





FUNDATIO X CLERICORUM COLLEGII DE ALBANIA In ecclesia Rotomagensi, anno 1245.


 PETRUS miseratione diuina Albanensis episcopus  uniuersis presentes litteras inspecturis, salutem in Domino.

Beneficiorum que a nobili Rotomagensi Ecclesia multipliciter recepimus non immemores nec ingrati, dignum esse iudicamus et anime nostre ualde necessarium, ut, et si non possimus et pro tot beneficiis a nobis et ab ipsa perceptis respondere condigne, saltem et aliquid rependamus quo cultus angmentetur diuinus, et per hoc decor et honor ipsius in posterum conseruetur. Hinc est quod diligenti consideratione prehabita ad honorem Dei, et gloriose uirginis, et B. Romani, in quorum honore est dicta ecclesia fabricata, ad presens duximus ordinandum, ut per archiepiscopum qui pro tempore fuerit in Rotomagensi ecclesia ponantur, seu instituantur 423 in ea decem clerici idonei et honesti  qui continue in eadem ecclesia residebunt, quod quidem in receptione sua firmabunt proprio iuramento, qui etiam in eadem ecclesia omnibus horis intererunt, nisi propter infirmitatem uel aliam causam sufficientem, honestam et necessariam, fuerint impediti. De his autem clericis erunt quatuor subdiaconi, tres diaconi, et tres sacerdotes, et nullus ponatur nisi uigesimum primum annum etatis sue compleuerit, et qui bene sciat legere et cantare. Hi autem clerici ex causa necessaria qualibet die deesse poterunt una hora, dummodo omnibus aliis horis intersint; quod si non interfuerint omnibus aliis horis, stipendium quod debent illa die percipere subtrahatur eisdem. Nullus autem a Matutinis, Missa, Nona, et uesperis impune se poterit absentare; quoniam si una de istis Horis defecerit, quamuis omnibus aliis Horis interfuerit debito sibi stipendio  priuetur illa die, nisi propter imminutionem de licentia cantoris uel hebdomadarii facta, uel ex alia causa honesta, sufficienti, idonea et necessaria se ualeat super hoc excusare. Sane quilibet clericorum istorum singulorum percipiet duodecim libras Turonenses annuatim que pro rata per aliquem de ecclesia fide dignum et iuratum 424 ad hoc faciendum, per cantorem de consilio maioris archidiaconi et thesaurarii, si presentes fuerint, uel eorum alterius qui presens exstiterit, deputatum, qualibet die distribuantur fideliter. Ita tamen quod ea que propter defectus subtrahentur clericis memoratis, per eumdem archidiaconum, qui nulli in hac parte gratiam faciet, conseruabuntur fideliter, et per manum cantoris, maioris archidiaconi, et thesaurarii, aut duorum ex ipsis in pios usus, prout expedire uiderint, expendantur. Ad hos autem redditus emendos et assignandos, deputamus mille et quingentas libras Turonenses, uolentes ut per manus uenerabilis  Odonis Rotomagensis archiepiscopi amici nostri litteratissimi, necnon magistri Hugonis Pisani Rotomagensis, Petri de Papia, et Guillelmi de Rezeana, Rotomagensis ecclesie archidiaconorum, Ioannis de Campis, Guillelmi Laudii, et Hugonis de Alumnia, canonicorum Rotomagensium, si presentes fuerint, uel saltem per manus duorum aut trium ex ipsis qui presentes exstiterint, una cum archiepiscopo qui pro tempore fuerit emantur, et assignentur ad faciendum predicta. Quod si memoratum archiepiscopum amicum nostrum, uel aliquos, aut aliquem de iam dictis, antequam ista et 425 alia que continentur inferius compleantur, contingat decedere, futurus archiepiscopus succedat loco dicti archiepiscopi, et loco maioris archidiaconi eius successor; loco uero predictorum duorum aliorum archidiaconorum, succedant decanus et cantor memorati. Quod si aliqui ex eis antequam ista et alia que continentur inferius compleantur decesserint, in exsecutione predicta ipsorum successores loco  eorum succedant, ita quod archiepiscopus cum ipsis omnibus, si presentes fuerint, uel saltem duobus aut tribus ex eis, supradicta et alia que dicuntur inferius exsequantur.

uerum si de supradictis mille et quingentis libris Turonensibus ultra summam centum uiginti librarum eiusdem monete quam dicti decem clerici pro suo uictu percipient annuatim, aliqui redditus emi poterunt, uolumus quod illud quod superfuerit emptis redditibus supradictarum centum uiginti librarum conuertatur in emptionem reddituum ad emendum cappas choriales annis singulis pro clericis memoratis. Nos enim intendimus quod quilibet eorum, si fieri poterit, habeat annuatim unum cappam chorialem, que uiginti solidorum Turonensium pretium non excedat. Isti autem clerici simul in una domo iacebunt, ad cuius inceptionem 426 ducentas libras deputamus ad presens; in eadem etiam domo similiter simul comedent, si commode fieri  poterit, et archiepiscopus qui pro tempore fuerit ad hoc eos arctare poterit, si uiderit expedire. Preterea si aliquis de supradictis clericis se habuerit inhoneste, uel circa diuinum Officium negligens exstiterit aut remissus, uel ex culpa sua ad seruiendum ecclesie inhabilis factus fuerit, ad denuntiationem decani, maioris archidiaconi, thesaurarii et cantoris qui pro tempore fuerint, aut duorum ex ipsis, eum sine magna discussione archiepiscopus amoueat, et alium substituat loco eius. Non enim intendimus ut predicti clerici sint perpetui, sed potius temporales, ut uidelicet tandiu ipsi percipiant supradicta quandiu seruient ecclesie et honeste se habuerint, sicut decet. uerumtamen si propter senectutem, uel propter infirmitatem superuenientem, uel alias sine culpa sua ad seruiendum ecclesie minus utiles facti fuerint, nolumus quod propter hoc debeant amoueri, ne uideatur afflictis afflictio superaddi. uideat autem archiepiscopus, qui pro tempore fuerit,  ut in ponendis, seu instituendis in eadem ecclesia dictis clericis, habeat pre oculis solum Deum, et caueat ne in preiudicium diuini 427 cultus, quem ad decorem domus Domini in ea cupimus ampliari, propter affectionem, uel preces, uel ut forsitan prouideatur persone potius quam ecclesie, gratia super hoc ulli fiat, cum nostre intentionis sit ut sine acceptione personarum, idonei, honesti, et utiles ad seruiendum ecclesie assumantur. uolumus insuper et ordinamus ut, si archiepiscopus qui pro tempore fuerit, predictos clericos, uel aliquem ex eis cum loca uacare contigerit, a tempore scientie ultra mensem in dicta ecclesia ponere seu instituere distulerit, decanus et capitulum uices eius suppleant; et si ipsi ultra alium mensem hoc facere distulerint, ad decanum, maiorem archidiaconum, cantorem, thesaurarium, qui pro tempore fuerint, illa uice deuoluatur potestas.

Ceterum si aliquis de predictis clericis absens  esse uoluerit ab ecclesia, et causa morandi ad locum alium se transferre, ante recessum suum per mensem tenebitur hoc publice denuntiare capitulo, et archiepiscopo, si presens fuerit, uel illi qui fuerit loco eius, ut sic eo recedente prouideatur quod loco illius substituatur alius, ne propter repentinum eius recessum contingat ecclesiam ad tempus unius seruitoris officio defraudari. Insuper ordinamus et uolumus ut de redditibus uiginti 428 sex librarum Turonensium, quas apud Locum-ueris [Gallice, Louuiers] emimus, quas exnunc Rotomagensi ecclesie damus, tribus uicibus in ecclesia predicta fiat commemoratio nostri annuatim, uidelicet in die nostri obitus, et in aliis duobus terminis per archiepiscopum, decanum, et capitulum assignandis, ita quod unoquoque termino canonicis qui interfuerint officio septem libre Turonenses, et clericis de choro qui intererunt triginta solidi distribuantur, prout in eadem ecclesia fieri consueuit, residui uero decem  solidi in die nostri obitus in pane per manus hebdomadarii pauperibus erogentur. Porro uolumus ut, quandiu Dominus per suam misericordiam dederit nobis uitam, in eadem predicta ecclesia in octauis natiuitatis B. Marie uirginis missa de eadem gloriosa uirgine celebretur, et canonicis qui intererunt illi misse septem libre de supradictis uiginti sex libris, et clericis de choro qui intererunt triginta solidi distribuantur, prout est in eadem ecclesia consuetum; in crastino uero omnium sanctorum qua die dum uixerimus, uolumus in dicta ecclesia pro animabus antecessorum nostrorum archiepiscoporum, et pro animabus parentum nostrorum qui ex hoc seculo transierunt commemorationem fieri, distribuentur 429 canonicis qui interfuerint officio septem libre, et clericis de choro qui intererunt triginta solidi de pecunia supradicta, in illa etiam die decem solidi de supradicta summa in pane pauperibus per manus hebdomadarii erogentur; residue  uero octo libre et dimidia Turonenses, distribuantur canonicis et clericis de choro predicte ecclesie, qui intererunt misse de sancto Spiritu, quam XII Kalendas Iunii in dicta ecclesia uolumus, dum uixerimus, solemniter celebrari, ita quod canonici septem libras percipient, et clerici de choro triginta solidos; ita quod nec canonici, nec clerici aliquid inde percipiant, nisi interfuerint dicte misse. Ceterum postquam uocante Domino transierimus ex hoc mundo, fiat de predictis uiginti sex libris quod superius est expressum.

Insuper uolumus ut, de redditibus sexaginta et decem solidorum Turonensium quos dudum apud Locum ueris emimus et in dicta ecclesia ad usum deputauimus lampadarum, nisi dicte lampades ardeant in ecclesia die ac nocte, illi redditus in die nostri obitus et aliis duabus commemorationibus que fient in ecclesia Rotomagensi pro nobis, per manus hebdomadarii erogentur in pane, ita quod tertia pars predictorum quolibet termino 430 expendatur,  supradictam autem summam mille et septingentarum librarum Turonensium, quam ex nunc tam ad emendum redditus, ut predictum est, quam etiam ad inceptionem domus deputamus, precipimus per manus supradictorum in thesauro Rotomagensi deponi, consignari, et conseruari diligenter et fideliter, donec completa sint ea que sunt de predicta pecunia facienda. Et quilibet eorum bona fide promittat quod non permittet dictam pecuniam in alios usus conuerti, uel pro alio negotio unquam tangi. Sane uolumus ut spatium, antequam aliquid de supradictis uiginti sex libris percipiant, commendationis nostre duo termini per archiepiscopum una cum decano et capitulo assignentur. Item sepius ad memoriam reducentes defectum qui fiebat in missis que cantantur in maiori altari beate uirginis, quem per constitutionem nostram uolumus aliquando releuare, qui tamen ob negligentiam aliquorum nondum est, sicut dicitur, releuatus; attendentes  quod nos, qui canonicos ad seruiendum non compulimus, fuimus negligentes, ordinamus et disponimus ad predictam nostram negligentiam expiandam, ut statim assignentur de bonis a Deo nobis collatis quingente libre Turonenses ad emendos redditus, 431 qui deputentur presbytero diacono, et subdiacono canonicis qui in maiori ad  magnam missam ministrabunt altari; ita quod inter ipsos singulis diebus pro rata equaliter diuidantur, et hoc fiat per supradictorum manus, decano tamen Rotomagensi uocato, qui tenetur diligenter negotia capituli procurare. Predicta omnia uolumus in uita nostra exsecutioni mandari; et nisi in uita nostra, uel saltem infra annum post mortem nostram predicta exsecutioni mandentur, ordinamus, disponimus, et sub interminatione diuini iudicii iniungimus archiepiscopo qui pro tempore fuerit, ut predictis personis et successoribus eorum, ut mora postposita pauperibus, piis locis, uidelicet domibus leprosorum, pauperibus monasteriis monialium et religiosorum, necnon et aliquibus pauperibus uirginibus maritandis, si inueniantur, in promptu predicta nostra bona studeant erogare. Nobis tamen potestatem duximus retinendam disponendi et ordinandi aliter de dicta pecunia, nisi ea que pro ecclesia Rotomagensi mandamus fieri, ut supra dictum est, in uita  nostra celeriter impleantur. uolumus insuper ut predicta omnia exsequenda dilecti socii nostri M. Petri S. Audomari propter consensus  et presentia requirantur.

432 Datum Lugduni, anno Domini millesimo ducentesimo quadragesimo quinto, in festo S. Laurentii.





FUNDATIO XuI CLERICORUM COLLEGII CLEMENTINORUM In ecclesia Rotomagensi, anno 1350.



 Clemens  episcopus seruus seruorum Dei ad perpetuam rei memoriam.

Credita nobis a Domino plurima talenta pensantes, et considerantes attente quod ab eo cui plus committitur plus exigitur, utique deterremur, ne nos qui plus ceteris in hoc mundo accepisse aliquid cernimur, inde ab Auctore mundi grauius iudicemur, quia cum adauctis donis donorum crescant etiam rationes, pressi pondere peccatorum digne famulari Domino non ualemus. Ut igitur gratie diuine premium, quod merita nostra non exigunt, aliorum patrociniis consequi mereamur, ad Dei omnipotentis laudem et gloriam et beate Marie uirginis Matris eius, aliorumque sanctorum honorem, et pro nostra, ac predecessorum ac progenitorum, nostrorumque fidelium animarum salute, in ecclesia Rotomagensi, que nos diuina dispositione 433 dudum habuit in sponsum, et nunc in patrem  ac dominum recognoscit, ut in ipsa quoque ecclesia per hoc circa diuinum cultum decoris et honoris suscipiat incrementa, sexdecim perpetuorum clericorum, seu capellanorum numerum, siue collegium auctoritate apostolica instituimus ac etiam ordinamus, et eos capellanos seu clericos Clementinos, Clementis uidelicet pape uI, uolumus nominari, auctoritate statuentes eadem quod dictorum sexdecim clericorum seu capellanorum duodecim in sacerdotio, et duo in diaconatus ac reliqui duo in subdiaconatus sint ordinibus constituti; quodque ipsorum singuli singulos denarios quatuordecim diebus singulis percipiant pro eorumdem stipendiis, et ultra quatuordecim predictos denarios, alios duos denarios usualis monete perpetuo percipiant  in qualibet processione solemni. Ordinamus insuper quod singuli dictorum clericorum seu capellanorum duodecim, in sacerdotio constitutorum, ut prefertur, sex singulis in capellis ipsius ecclesie secrete per seipsos, uel impedimento legitimo impediti, per alios idoneos sacerdotes, per integram unam hebdomadam perpetuo celebrent unam missam, et quod singuli aliorum sex unam similiter missam celebrent per aliam unam 434 hebdomadam successiue; quodque ipsorum quilibet die illa qua, ut premittitur, celebrabunt, ultra predictos quatuordecim et duos denarios, percipiant alios denarios quatuor monete eiusmodi usualis. Statuimus etiam quod dicti sexdecim clerici seu capellani omnes inuicem in capella Sancti Ioannis, que in eadem ecclesia sita est, semel in septimana qualibet congregentur, et, quandiu in humanis egerimus, de Trinitate, uel de sancto Spiritu, aut de beata uirgine, siue de beatis apostolis Petro et Paulo, seu de sancto Martiali,  et postquam huius incerte ac labilis consummauerimus uite cursum, de mortuis celebrent solemniter unam missam; quodque sacerdos huiusmodi missam solemniter, ut predicitur, celebrans, uiginti quatuor, diaconus uero et subdiaconus sacerdoti ministrantes eidem, quilibet eorum decem et octo, et reliqui dictorum clericorum seu capellanorum, uidelicet qui fuerint in huiusmodi celebratione presentes, singuli uidelicet eorum singulos duodecim alios denarios qualibet uidelicet die, qua in qualibet septimana solemniter missa huiusmodi celebrabitur, ut fertur ultra, quatuordecim et duos ac quatuor alios denarios supradictos monete percipiant antedicte. In huiusmodi autem perceptione 435 denariorum quatuordecim eisdem clericis seu capellanis  pro eorum stipendiis, ut premittitur, statutorum subscriptum modum uolumus et statuimus perpetuo obseruandum, uidelicet quod in Matutinis et maiori ac pro defunctis Missis, necnon uesperis, qualibet scilicet Missarum et Horarum predictarum duos, ac in aliis, uidelicet, Prima, Tertia, Sexta, Nona et Completorio, Horis ac in agendis etiam mortuorum, uidelicet Placebo et Dirige, in dicta ecclesia cebrandis, singulis scilicet Horis et agendis huiusmodi singulos denarios monete huiusmodi singuli clerici seu capellani presentes duntaxat Matutinis, et Missis, necnon uesperis, Horis et agendis percipiant antetatis.

Statuimus quoque quod dicti clerici seu capellani in missis et aliis canonicis Horis, diurnis pariter et nocturnis in eadem ecclesia pro tempore celebrandis, intersint continue, nisi de petita et obtenta licentia decani, uel cantoris seu hebdomadarii eiusdem ecclesie qui pro tempore fuerint, aut decani prefati,  prout consuetum est in similibus fieri de aliis capellanis et clericis ipsius ecclesie qui ab eadem ecclesia fuerint tunc absentes. Ceterum, ut predicti clerici seu capellani, sicut spe premii, sic pene formidine ad premissorum obseruantiam inducantur, ordinantes, 436 adiicimus ut, si qui clericorum seu capellanorum predictorum missis, uesperis, Horis et agendis huiusmodi, uel earum aliquibus uel alicui non interfuerint perso aliter in ecclesia memorata, distributionibus, aut distributione missarum, Horarum, agendarum, aut misse, uel Hore, siue agende, quibus uel cui non interfuerint, et quas seu quam essent si presentes existerent missis, Horis, agendis, uel misse, seu Hore, ac agende huiusmodi percepturi, priuati sint ipso facto. Item ordinamus quod, per dictum decanum et dilectos filios, capitulum ecclesie, unus alius clericus extra numerum clericorum seu capellanorum huiusmodi deputetur singulis septimanis qui absentias et alios  defectus dictorum clericorum seu capellanorum sexdecim uideat et fideliter redigat in scripturam, et de illis in fine septimane cuiuslibet relationem faciat plenariam et fidelem ei quem dictus decanus et capitulum duxerint ad hoc eligendum, cui  deputando per dictos decanum et capitulum certum quid ut commissum sibi officium fidelius et diligentius exerceat deputetur. Dictis quoque clericis seu capellanis huiusmodi quatuordecim ac aliorum denariorum stipendia predictorum, iuxta prescriptam ordinationem nostram 437 in fine septimane cuiuslibet per dictos decanum et capitulum persoluantur, retentis prius atque deductis per decanum et capitulum supradictos iis que pro ipsorum clericorum et capellanorum penis absentie fuerint deducenda. Denique intuentes quam bona et quam sit iucunda, iuxta Prophete testimonium, fratrum habitatio in unum ; auctoritate predicta statuimus, uolumus  ac etiam ordinamus quod dicti capellani seu clerici in una eademque domo inuicem habitent, ac etiam commorentur; quodque, per dictos, decanum et capitulum, ac dilectum filium Bertrandum Chariti archidiaconum, Augi in eadem Ecclesia apostolice sedis nuntium, una uel unum, domus siue manerium aut hospitium cum adiacentibus, seu contiguis eidem domui, siue manerio aut hospitio, uiridariis siue hortis, domibus uel maneriis, siue hospitiis, quas seu que dicti decanus et capitulum habent in ciuitate Rotomagensi. Pro qua habitatione capellanorum seu clericorum, huiusmodi idonea seu idoneum et sufficiens eligatur, et habita de domo, siue manerio, aut hospitio cum adiacentibus, seu contiguis uiridariis, seu hortis huiusmodi, estimatione fideli, pretium quod illa uel illud fuerit ualere comperta siue compertum, dictis decano 438 et capitulo, uel alio uel aliis eorum nomine, per eumdem nuntium de pecuniis Camere apostolice collectis per eum, et colligendis inantea, mandamus tenore  presentium cum integritate persolui. Quam seu quod domum siue manerium, aut hospitium, ut premittitur, eligenda seu etiam eligendum dictis capellanis seu clericis ex nunc damus, concedimus, et donamus, et illam seu illud pro ipsorum cohabitatione communi, etiam deputamus eidem nuntio; eadem nichilominus auctoritate mandantes quod tam estimationis domus siue manerii aut hospitii cum adiacentibus siue contiguis uiridariis, siue hortis huiusmodi quam etiam aliam opportunam pecuniam pro reparatione domus seu manerii aut hospitii huiusmodi, ac pro disponendis et ordinandis in illa uel in illo necessariis officinis pro cohabitione clericorum seu cappellanorum ipsorum, de pecuniis dicte camere collectis iam et colligendis inantea per eumdem hac uice cum integritate persoluat; dictisque decano et capitulo districtius inhibemus ne de pecunia quam pro pretio domus siue hospitii aut manerii huiusmodi ab eodem nuntio, uel alio  nomine nostro soluente recipiant. Preterquam in emptione perpetuorum reddituum pro eadem ecclesia emendorum quidquam 439 expendere non presumant, suspensione decanum, et capitulum, predictos singularesque personas capituli predicti excommunicationis sententie ipso facto subiacere uolentes, si contrarium presumpserint attentare. Pecunia uero, que de penis absentie clericorum seu capellanorum obueniet predictorum, in reparationem et conseruationem domus siue manerii aut hospitii huiusmodi per dictos decanum et capitulum deputetur fideliter, et integraliter conuertatur, deputando, sicut premittitur, per dictos decanum et capitulum super inspectione, scriptione ac relatione defectuum predictorum, de salario per eos illi propterea constituto exinde primitus satisfacto, sicut satisfit custodi aliorum sexdecim clericorum seu capellanorum, uocatorum de Darnestallo, institutorum in eadem ecclesia ab antiquo.

Statuimus insuper ac etiam ordinamus quod nullus  ad clericatus seu capellanias huiusmodi in clericum seu capellanum recipiatur aut etiam admittatur, nisi psalterium et antiphonarium per historias corde tenus recitauerit; uel si talis non posset forsitan reperiri, saltem qui ad psalterium et antiphonarium, huiusmodi prescripto modo recitandum, infra biennium a receptionis sue tempore computandum habilis 440 sit et aptus. Sane de circumspectione ac probitate dilecti filii Ioannis de Nouancuria, archidiaconi uulcassini Francie, in eadem ecclesia, plenam Domino fiduciam obtinentes, uolumus, et auctoritate predicta etiam ordinamus quod quandiu egerimus in humanis, ipse uel si contingeret eum interim ab hac luce substrahi, aut ad aliam dignitatem promoueri; siue si archidiaconus uulcassini Francie in dicta ecclesia desineret, alius quem ad hoc duxerimus eligendum clericatus seu capellanias huiusmodi tam hac uice primaria quam deinde successiue, quoties illos uel illas uacare contigerit,  personis idoneis, scientibus uel habilibus, et aptis ad sciendum psalterium et antiphonarium, ut predicitur, recitare, auctoritate nostra conferat et assignet. Quodque nobis ab hac luce subtractis ipsorum uel ipsarum libera dispositio ad dictos decanum et capitulum pertineat pleno iure. Quibus etiam decano et capitulo, illos ex eisdem clericis seu capellanis qui ultra duos menses absentes fuerint sine causa legitima ab ecclesia supradicta, uel pro aliis iustis causis clericatibus seu capellaniis eorum huiusmodi  priuandum, et clericatus seu capellanias huiusmodi per huiusmodi priuationem uacantes, personis aliis idoneis 441  scientibus psalterium et antiphonarium recitare, uel aptis et habilibus ad recitandum eadem conferendi plena et libera sit facultas. De libris quoque, necnon calicibus et aliis ornamentis ad missas et alia diuina officia, per clericos seu capellanos celebranda, in ipsa ecclesia opportuna decenter duximus prouiuidendum,  et pro supportatione onerum premissorum annuos redditus trecentarum et uiginti librarum paruarum Turonensium, quos emi et amortizari fecimus, et alios redditus ducentarum et uiginti librarum aliarum, quos preter domum siue manerium, uel hospitium huiusmodi emi uolumus et mandamus, et pro quorum emptione per eumdem nuntium mille septuaginta scuta aurea dictis capitulo [add. et decano] iam assignata sunt, et residuum per eum solui precipimus tenore presentium, et iubemus. Exnunc auctoritate deputamus eadem, dictisque decano et capitulo huiusmodi redditus tam emptos  quam emendos exnunc etiam damus, concedimus et donamus, et uolumus quod liceat dictis decano et capitulo possessionem eiusmodi reddituum, ut ubicunque et in quibuscunque consistant, auctoritate ipsorum propria capere et nancisci, eosque in usus huiusmodi conuertere, iuxta modum 442 et formam superius expressos;  ita tamen quod dicti decanus et capitulum pro se suisque successoribus iurent et bona fide promittant, ac se efficaciter obligent quod, pro reparatione et conseruatione huiusmodi domus, manerii seu hospitii, ultra pecuniam penarum et condemnationem huiusmodi expensas necessarias facient et subibunt, et quod huiusmodi redditus fideliter colligent, illosque necnon res, loca et bona, in quibus consistunt, defendent et conseruabunt, pro uiribus, sicut alia bona et iura eorum communia; et quod clericis seu capellanis eisdem stipendia eorum, ordine prescripto perpetuo de dictis redditibus emptis et emendis, cum integritate persoluent; quodque satisfacient aliis duobus capellanis perpetuis, in eadem ecclesia per nos cum preeramus eidem hactenus institutis, iuxta ordinationem nostram super hec dudum factam de stipendiis eorumdem; pro quibus etiam stipendiis certos redditus duximus alias deputandos, sicut apparet per instrumenta  publica que exinde sunt confecta; et quod solemnitatem beati Martialis et anniuersaria, per nos in dicta ecclesia facienda annis singulis hactenus ordinata, peragent, et duas missas quas ipsi decanus  et capitulum nobis in promotione nostra ad apicem apostolice 443 dignitatis annuatim pro salute nostra, quandiu uidelicet egerimus in humanis, ac postquam migrauerimus ab hac luce pro remedio anime nostre perpetuo celebrandas [f. add. statuerint], unam uidelicet nonas Maii, qua uidelicet die assumpti fuimus ad officium apostolice seruitutis, et aliam die illa qua uoluerint decanus et capitulum antedicti, predictis aliis duabus missis per nos in dicta ecclesia institutis, ut premittitur, celebrandis in suis diebus et ordine, remanentibus consuetis.

Ceterum ne forsan ex decani absentia contingat uoluntatem et affectionem nostram circa premissas ordinationes, aut earum aliquas uel aliquam impediri, uel etiam retardari, adiicimus declarantes quod premissa omnia et singula uolumus per dictos decanum et capitulum, non uocato nec exspectato dicto decano, si forte fuerit absens,  ordinationem huiusmodi adimpleri.  uolumus insuper quod presentes littere ac singula et omnia instrumenta, tam de ipsius concessione domus siue manerii aut hospitii quam de emptione reddituum emptorum iam, et emendorum etiam, ut prefertur, ac de promissione obligationeque capituli predicti, necnon inuentarium de libris, paramentis et calicibus pro celebratione missarum et aliorum 444 diuinorum officiorum deputatis, ac etiam deputandis, eorum copia dictis capellanis seu clericis per dictos decanum et capitulum, in publica forma data, in archiuo publico ipsius ecclesie conseruentur. Nulli ergo omnino hominum liceat hanc paginam nostrorum ordinationis, institutionis, statutorum, uoluntatum, mandatorum, dationum, concessionum, ordinationum, deputationum, preceptorum, et iussionum infringere, uel ei ausu temerario contraire. Si quis autem hec attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Auenioni, octauo Kalendas Iunii, pontificatus nostri anno uIII. Sic signatum in plicatura:


De curia beati Stephani.





INCERTI AUCTORIS SERMONES SEX AD POPULUM.

*



SERMO PRIMUS. DE HONORANDIS PRESBYTERIS.


Dicit apostolus Paulus: Non est potestas nisi a Deo. Que autem sunt, a Deo ordinate sunt; itaque qui resistit potestati, Dei ordinationi resistit . Audite, fratres karissimi, quid Apostolus Domini uobis clamat. Non sunt enim contemnende potestates siue mundi 445 siue Ecclesie, quia omnes ordinate sunt a Deo; et qui ordinatis a Deo contradicit et resistit, ordinanti contumeliam facit. Oportet igitur nos dominum papam nostrum, consiliatorem nostrum, uisitare et uenerari; uisitare, quia consiliatorem; uenerari, quia pastorem: sunt enim episcopi Ecclesie uenerandi, sicut magistri, sicut uicarii Domini. Tanta reuerentia uoluit Dominus sacerdotes suos timeri et uenerari, quod in Deuteronomio minatus est, dicens: Et homo quicunque fecerit in superbia ut non exaudiat sacerdotem aut iudicem, morietur  . Item ad Samuelem, cum a Iudeis sperneretur, Dominus dicit: Non te spreuerunt, sed me spreuerunt; et Dominus quoque in Euangelio: Qui audit  uos, me audit et eum qui me misit, et qui uos spernit, me spernit ; et cum leprosum emundasset, uade, inquit, et demonstra te sacerdoti ; et postea tempore quam passionis alapam accepisset a seruo sacerdotis, cumque ei dixisset: Sic respondes pontifici?  aduersus pontificem Dominus contumelie nichil dixit, nec quidquam de sacerdotis honore detraxit; sed innocentiam suam magis asserens et ostendens: Si male locutus sum , perhibe testimonium de malo; si autem bene, quid me cedis?  Item in Actibus apostolorum, B. Paulus apostolus cum ei dictum esset: Summum 446 sacerdotem Dei maledicis?  quamuis eo tempore sacerdotium Iudeorum destructum crucifixo Christo erat, quantum ad Christianos, tamen ipsum, quam uis inane nomen, uenerans Paulus ait: Nesciebam,  fratres, quia pontifex esset; scriptum est enim: Principi plebis tue non maledices . Cum igitur antiquum sacerdotium legis ueteris in tanta auctoritate haberetur, et resistentibus Dominus mortem minaretur, quales putatis eos qui contra sacerdotium noue legis hostes et rebelles sunt contra Dei Ecclesiam? nec premonentes  Domini comminationem, nec futuri iudicii ultione terrentur. Chore, Datan et Abiron, qui contra Dominum Moysen, et Aaron sacerdotem, sibi sacrificandi licentiam uindicare conati sunt, penas statim pro suis conatibus impenderunt, terra compagibus ruptis in profundum sinum aperuit, stantes atque uiuentes recedentis soli hiatus absorbuit; nec tantum eos qui actores fuerant Dei indignantis ira percussit, sed et ceteros ducentos quinquaginta principes eiusdem furoris a Deo ignis probata ultione consumpsit , admonens scilicet et ostendens contra Deum fieri quidquid fuerint ad destruendam ordinationem Dei  humana uoluntate conati. Sic Ozias rex cum thuribulum ferens et contra legem 447 Dei sacrificium sibi uiolenter assumens, resistente sibi sacerdote Zacaria [Azaria], obtemperare nollet et cedere, diuina indignatione confusus et lepre maculatus est uarietate in fronte , ea parte notatus offenso Domino, ubi signantur qui Dominum promerentur. Cauendum est igitur, fratres karissimi, ne contra sacerdotes Dei aliquis audeat insurgere, ne Dominus illos qui uice sua funguntur uelit aspere uindicare. Hi autem positi sunt in Ecclesia ad utilitatem nostram ut nobis prouideant, ut de salute nostra rationem reddant, et unitatem Ecclesie custodiant, de qua unitate nos Dominus uoluit esse sollicitos, ne per deuia incedentes et schismata facientes per diuersos errores ab unitate fidei diuisi essemus; sic enim unus Dominus est et unus pastor, sic uoluit esse unam familiam et unum gregem; unde Dominus ait in Euangelio: Et erunt unus grex  et unus postor ; et Isrel in ueteri lege ait: Dominus Deus tuus unus est . Quod unus Deus sit in Euangelio ostendit, dicens: Ego et Pater unum sumus . Et iterum de Patre, et Filio, et Spiritu sancto scriptum est: Et tres unum sunt . uoluit igitur Dominus suos sibi similes existere, ut sicut unus erat, ita Ecclesia una esset. Unde Dominus in Canticis ad Ecclesiam ait: Una est columba mea, una est perfecta mea 448 . Hoc unitatis sacra mentum tunica Domini inconsutilis significauit, de qua scriptum est in Euangelio quia milites qui eum crucifixerunt, eo quod de superiori parte non consutilis, sed per totum texta fuerat, dixerunt ad inuicem: Non scindamus eam, sed sortiamur de ea cuius sit . Indumentum Christi de superiori parte integrum erat, quia Ecclesia Dei unitatem de celo, id est, a Patre et Filio uenientem, et solidam firmitatem fidei inseparabiliter obtinebat. Noluit  Dominus scindi uestem suam inconsutilem, quia non patitur uiolari Ecclesie unitatem. Precepit ergo Paulus de hac unitate: Obsecro  uos, fratres, per nomen Domini nostri Iesu Christi ut ipsum dicatis omnes et non sint in uobis schismata . et iterum: Seruate unitatem Spiritus in uinculo pacis . »Quomodo enim solis multi radii, sed lumen unum; et rami arboris multi, sed robur unum tenaci radice fundatum; et cum de fonte uno riui plurimi defluunt, numerositas, licet diffusa uideatur exundantis copie largitate, unitas tamen seruatur in origine. Auelle radium solis a corpore, diuisionem lucis unitas non capit; ab arbore frange ramum, fractus germinare non poterit; a fonte prescinde riuum, precisus arescit. Sic Ecclesia Domini luce perfusa per totum orbem radios suos porrigit; unum tamen lumen quod ubique diffunditur, nec 449 unitas  corporis separatur. Ramos suos in uniuersam terram copia ubertatis extendit, profluentes largiter riuos latius expandit; unum caput tamen est et origo una, et una mater fecunditatis successibus copiosa.« .

Propter hanc unitatem conseruandam, ut agnus ueteris legis qui in figura Christi occiditur in domo una ederetur, non eiicietis de domo carnem foras . Caro Christi et sacramentum Domini eiici foras non potest, nec alia ulla credentibus preter unam Ecclesiam domus est; hanc domum unitatis hospitium designat, et denuntiat Spiritus sanctus in psalmis dicens: Deus qui inhabitare facit unanimes in domo . In domo Dei, in Ecclesia Dei unanimes habitant, qui concordes et simplices perseruerant. Huius igitur obseruatione, fratres karissimi, uoluit Dominus per unum edificare Ecclesiam suam super illum, cui dixit: Tu es Petrus et super hanc petram edificabo Ecclesiam meam, et tibi dabo  claues regni celorum, et quodcunque ligaueris super terram, etc. . Et tu conuersus confirma fratres tuos . Petrus est fundamentum cui innititur Ecclesia, fidei enim illius debent omnia alia membra adherere, magister enim et princeps apostolorum ideo factus est, et pastor fidelium, quia in fide preualuit; cum enim Dominus de fide suorum inuestigaret dicens: uos autem quem 450 me esse dicitis , respondit Petrus sicut robustior in fide: Tu es Christus Filius Dei uiui , et audita fidei eius fortitudine, Dominus dedit ei ut esset fundamentum fidei Ecclesie dicens: Et tu es Petrus, etc. . Et claues habet celi, quia nullus nisi per doctrinam eius et magisterium ad celum aspirare potest; oportet itaque aliquando ut conuersus ad nos cum periclitabimur confirmet; pro eo enim rogauit Dominus ut non deficeret fides eius . Quia igitur magister noster est Petrus, dominus noster est uicarius eius: ideo oportet nos adire limina apostolorum, et dominum nostrum  papam uisitare, et consilium querere quomodo in tot et in tantis fluctibus huius mundi Ecclesiam Domini possumus sine periculo gubernare; insurgunt enim quotidie tempestates  in Ecclesia Dei qui uellent unitatem eius dissipare, et discordias seminando unionem pacis exstinguere. Aggrediuntur pastores Ecclesie, ut caput ferientes, membra commoueantur terrore; nec solum enim ab extraneis patitur Ecclesia, sed et a domesticis et a fratribus suis; et peiora sunt bella intestina a quibus non cauetur, quam forinseca que preuidentur. Initio mundi Abel iustum frater occidit, Iacob fugientem persecutus est Esau frater eius, Ioseph uenundatus est a 451 fratribus, a discipulo etiam est traditus Dominus; sed nobis non est ignominia pati a fratribus quod passus est Christus, nec gloria est facere quod fecit Iudas. Conuicia eorum quibus se et uitam suam quotidie lacerant non timemus: fustes, et lapides, et gladios quos uerbis patricidalibus iactitant non perhorrescimus.  Quid de illis est? homicide sunt apud Deum, nos necare non possunt nisi eis Dominus permiserit; et cum nobis semel moriendum sit, illi tamen odio, et uerbis, et delictis suis nos quotidie perimunt; nec ideo nos a proposito iustitie dimouebimur, quia propter timorem ecclesiastica disciplina non est relinquenda, nec sacerdotalis censura soluenda. Similes sunt diabolo patri suo, qui statim postquam creatus est, in Creatorem suum erectus ait: Super astra Dei ponam sedem meam, sedebo in monte testamenti, in lateribus aquilonis, ascendam super altitudinem nubium et ero similis Altissimo . Isti enim qui sacerdotes Dei inquietant, in celum ascendunt, super astra Dei uolunt sedere, super montem testamenti sedem ponere, super nubes ascendere, quasi dicas: Super episcopos uolunt regnare; episcopi enim sunt celi, astra Dei, mons  testamenti, nubes celi, latera aquilonis. Celi, quia continent arcana Dei, unde Dauid: 452 Celi enarrant gloriam , etc. Astra, quia de eis ait Dominus: uos estis lux mundi . Nubes, quia rore predicationis mentes fidelium compluunt, de quibus dicitur: Qui sunt isti qui ut nubes uolant . Latera aquilonis, quia finitimi sunt peccatoribus qui frigidi in peccatis eos persequuntur, uel latera prebent ad patiendum aquiloni, id est diabolo, qui frigus infert hominibus peccati, de quo in Canticis: Surge, aquilo, et fla hortum meum , id est, tenta Ecclesiam meam, ut ex uictoria de te habita accipiat gloriam. Mons testamenti sunt, quia in eis est altitudo scientie utriusque Testamenti, sed uos qui estis filii Ecclesie defendite Ecclesiam. Nemo seducat uos inanibus uerbis ; adulterari non potest sponsa Christi, incorrupta, pudica est. Non pertinet ad premia Christi qui relinquit sponsam Christi, habere iam non potest Deum Patrem qui non habet  Ecclesiam matrem. Ecclesiam qui uult diuidere, uestem Christi cupit discindere, nemo bonus Ecclesiam Dei deserit, nec a familia Dei discedit; uere, ut ait Dominus, cognoscent eam oues eius , omnibus quoque clamat: Qui non est mecum, contra me est, et qui non colligit mecum, dispergit . Triticum non rapit uentus, nec arborem solida radice fundatam procella subuertit. Inanes palee tempestate iactantur, inualide arbores 453 turbinis incursione uertuntur. Apparent filii Dei ut eos stantes in fide celestis Pater remuneret, ut in celis unus Deus et una Ecclesia unum efficiant in secula seculorum. Amen.



SERMO II. AD PASTORES ECCLESIAE. De officio pastorali.

 ue pastoribus qui dispergunt gregem pascue mee. Ideo hoc dicit Dominus Deus Isrel ad pastores qui pascunt populum suum: uos dispersistis gregem meum, eiecistis eos, et non uisilastis eos; ecce ego uisitabo super uos malitiam studiorum uestrorum . Audite, fratres karissimi, super uos sententiam comminantem, sed qui peccatoribus comminatur uult ut conuertantur. Mandat Dominus uobis per Ieremiam prophetam quia gregem suum uobis pascendum, regendum, custodiendum commiserat, ut a lupis insidiantibus eum defenderetis, ut eos ieiunos cibo celestis uerbi reficeretis. Unde Dominus in Euangelio conuocatis discipulis suis ait: Misereor turbe quia [ms. qui] non habent quod manducent, et ideo dimittere eos ieiunos nolo ne deficiant in uia . Ieiuni sunt in uia quibus in hoc mundo non apponitur predicationis mensa. Miseretur Dominus cum predicatores mittit; uos estis discipuli Domini missi ad reficiendos ieiunos.  454 Quid ergo, fratres? Ecce conqueritur de uobis Dominus; pastores lupi effecti sunt. Comminatur igitur Dominus: ue pastoribus qui dispergunt et dilacerant gregem populi mei. Dilaceratis quos pascere debuistis, ecce ouis fit esca pastoris. Dilacerant quia, cum sint mali sibi eos incorporant, malos et sibi similes efficiendo dilacerant quia ad punitionem ducunt; dispergunt quia ab unitate Ecclesie diuidunt. Sed audite quid uobis Dominus comminatur: Ecce ego uisitabo super uos malitiam studiorum uestrorum. Dominus uisitat mala alicuius cum ea punit, unde ait in psalmo: Beatus uir cui non imputabit Dominus peccatum . Et quare puniet Dominus sacerdotes, subiungit: Namque sacerdotes polluti sunt, et in domo mea inueni malum eorum . Polluti sunt peccatis, quos mundos esse deceret, quia mundos alios facere debent; oportet enim manum  mundam esse qui maculas polluti uasis  purgat et lauat, ne polluta deterius inquinet, cum sordida sordidum tractet; scriptum est namque: Mundamini, qui fertis uasa Domini . Domini etenim uasa ferunt qui proximorum animas ad interna sacraria perducendas in conuersationis sue exemplo suscipiunt.

Qualis autem debeat presbyter esse describit Apostolus, cum dicit: Oportet episcopum sine crimine 455 esse, tanquam Dei dispensatorem, non proteruum, non iracundum, non uinolentum, non percussorem, non turpis lucri appetitorem . Episcopum uocat hic non solum episcopum, sed etiam presbyterum, id est, irreprehensibilem, ex eo scilicet tempore ex quo baptizatus est. »Quomodo  potest preesse Ecclesie, et auferre malum de malo eius, qui in delictum simile corruerit.« Sequitur: Tanquam Dei dispensatorem. Aliud est dispensator, aliud, dominus. Dispensator est seruus prepositus conseruis suis, et dispensator et familia eiusdem  domini sunt serui; itaque dispensatoris non est percutere conseruos suos, sed exspectare Dominum qui uindicet illa que male acta sunt, sed conseruis dare debet in tempore cibare: sic presbyter populum Dei habet subiectum sibi, non seruum. Non decet ergo eum esse perterritum familie Dei, sed humilem, querentem ad modum uillici boni quid prosit pluribus. Non iracundum. Iracundus est qui semper irascitur et ad leuem repromissionis auram atque peccati, quasi a uento folium, commouetur, et reuera nichil est fedius preceptore furioso: qui cum debet esse mansuetus, et secundum illud scriptum est: Seruo autem Domini non oportet rixari, sed humilem esse ad omnes, doctorem, patientem, in 456 mansuetudine erudientem eos qui contra nouerunt [al., qui esistunt] . Ille e diuerso toruo uultu, trementibus labiis, ruga fronte, effrenatis conuiciis, et errantes non tam ad bonum retrahit, quam ad malum sua seueritate precipitat; unde Apostolus: Non reddentes malum pro  malo ; et iterum: Non occidat sol super iracundiam uestram ; et Dominus: Mihi uindictam, ego retribuam, dicit Dominus , et Salomon: Melior est patiens uiro forti, et qui dominatur animo suo expugnatore urbium ; Non uinolentum, turpissimum enim presbyterum uino deditum esse. Ebrietas excecat rationem, unde Salomon: uinum et mulieres apostatare faciunt hominem [al., sapientes] . Preterea generat luxuriam; unde Apostolus: Et nolite inebriari uino in quo est luxuria . uino inebriatus Loth iacuit cum filiabus, uino Samson inebriatus a meretrice traditus est inimicis. Et Isaias: Ut quid consurgitis mane ad ebrietatem sectandam, et potandum usque ad uesperam ut uino estuetis. . In ueteri quoque lege preceptum est sacerdotes cum ingrediuntur templum ministrare Deo, uinum omnino non bibere  Si ergo abstinebatur a sacerdotibus aliquando templum secundum  legem ueterem ingredientibus, quid de uobis dicendum est qui quotidie ad altare Dei acceditis, cum quanta sobrietate uiuere debetis? Non percussorem. 457 Post uinolentiam prohibet percussionem; solet enim ex uino iurgium procreari. Non debet seruus illius ferire qui precipit: Si quis percusserit te in maxillam, prebe ei et alteram . Non turpis lucri appetitorem. Turpis lucri appetitus a presbytero debet esse alienus; sunt enim multi docentes que non oportet turpis lucri gratia , et putant questum esse pietatem . Forsitan enim plures inter uos sunt qui officium presbyteratus non propter Deum, sed propter terrenum commodum accipere presumpserunt; sed hi qui terrena lucra magis querunt quam Deum, receperunt mercedem suam .

Multa turpia lucra possunt notari in sacerdotibus, qui nec cantare missam, nec baptizare, uel mortuum  sepelire, nisi accepto pretio, uel promisso, uel exacto, uolunt; Querunt enim que sua sunt, non que Iesu Christi ; curam animarum gerunt, nec salutem animarum querunt. Cum aliquis moritur subiectorum, non tam uolunt eius salutem quam mortem; mortem cupiunt parochiani, quia sibi ex morte credunt contingere aliquid commodi, hec sunt ergo turpia lucra. Preterea fiunt quidam eorum feneratores, qui feneratores excommunicare solent. Si fenus crimen in laico iudicatur, nonne plusquam scelus in sacerdote deputari 458 debet? ideo in Psalmista dicitur: Qui pecuniam suam non dedit ad usuram, et munera super innocentem non accepit [ms., accipit] ; qui si non accipiens laudari debet, tunc accipiens debet uituperari. Turpe etiam lucrum in canonibus censetur, si sacerdos uel clericus emat annonam uel uinum, ad hoc ut plus uendat. Negotiator enim est ex sacerdote, sed ait Apostolus: Nemo militans Deo implicet se secularibus negotiis , sed tantum uictu contentus esse debet; et iterum ait Apostolus: Qui altario seruiunt de altario uiuant ; dignus est enim operarius mercede sua . Dixit: De altario uiuant, non dixit, diuites fiant, uictum tantum habeant, non colligant inde pecuniam; unde Dominus mittens discipulos ad predicandum iussit ut neque sacculum, neque peram, neque zonam ferrent , sed de rebus subiectorum uiuerent, dicens: Edentes et bibentes que apud illos sunt , despicientes diuitias terrenas, debent alias querendas annuntiare. Si causa harum diuitiarum tantum predicant et pastores fiunt, ab illis celestibus se priuant. Unde Gregorius: »Si quis ideo predicat, ut hic uel laudis uel muneris mercedem recipiat, eterna procul dubio mercede se priuat.« Due autem ex hoc officio merces [mercedes] debentur, una in uia, altera in patria; [add. alia] que nos in labore sustentet; scilicet uictus; alia 459 que nos in morte remuneret, scilicet  gloria. Non ideo tamen predicare debet ut in hoc tempore mercedem recipiat, sed ideo mercedem recipere ut predicare ualeat. Sed quid nos, o pastores! agimus, qui mercedem consequimur, et tamen operarii nequaquam sumus; fructus percipimus, et tamen in predicatione minime laboramus? Ecce ex oblatione fidelium uiuimus, sed quid pro animabus fidelium facimus? Merito dictum est de nobis per prophetam: Peccata populi mei comedunt . Peccata populi comedunt, qui peccata delinquentium tolerando fouent, ne temporalia bona amittant. Peccata populi comedunt, si ex oblationibus uiuunt, et tamen pro offerentibus nichil faciunt. Itaque, fratres karissimi, de uobis conqueritur Dominus et comminatur; ita ex altera parte instruit uos Apostolus. Considerate ergo, pensate si merito fiat de uobis hec querimonia, timete minas preuenientes ex iustitia. Probate si tales estis quales describit Apostolus, ut qui nomen accepistis sacerdotis, rem nominis retinere studeatis.



SERMO III. AD SACERDOTES.


Locutus est Dominus ad Moysen dicens: Sacerdos qui habet maculam non offerat hostias Deo; nec accedet ad ministerium eius, si cecus fuerit, 460 si claudus, si paruo, uel grandi, et torto naso, si fracto pede, si manu, si fuerit gibbosus, si lippus, si albuginem habet in oculo, si scabiem iugem. Omnis sacerdos qui habuerit maculam non accedat offerre hostias Domino . Homo qui fuerit leprosus non uescetur de his que sanctificata sunt Domino . Fratres karissimi, hec omnia que in ueteri lege de sacerdotio iubentur, ad nostrum sacerdotium spiritualiter intellecta pertinere uidentur. Ibi uitiositas carnis in sacerdote damnatur, hic uitiositas mentis per corporis uitia significata indicatur. uideamus ergo per singula, quos uitiositas mentis a sacerdotio remoueri precipiente Domino  cogit. In primis iubet quod sacerdos cecus non offeret hostias Domino. Cecus sacerdos est qui Scripture sententiam non intelligit, et quo gressus doctrine uel operis extenuit per ignorantiam nescit. De talibus scriptum est per Isaiam: Speculatores Ierusalem ceci omnes , scilicet qui debent prouidere Ecclesie Dei et eos ducere, ceci sunt, id est, ignorantes Domini precepta. Quam digne isti a sacerdotio remouentur qui populum Dei regere nesciunt, nec quid docere debeant cognoscunt; ait enim Dominus: Si cecus cecum ducat, nonne ambo in foueam cadunt?  In precipitium peccata amborum cadunt, quia ambo uiam ueritatis ignorant. 461 Huiusmodi pastoribus Dominus in Euangelio ait: uos estis ceci duces cecorum . Sacerdotes uero Dei debent esse prudentes in Scripturis, unde gregem Domini pascant, et unde contra lupum spiritualem se muniant; unde Salomon in Canticis laudando oculos Ecclesie dicit: Oculi eius columbe  super riuos aquarum . Oculi Ecclesie pastores sunt qui debent excubare circa gregem Domini. Columbe esse dicuntur qui innocentes debent esse et simplices in consideratione Scripturarum, ne sanum intellectum aliquem heretica sententia corrumpant. Super riuulos aquarum describuntur. Per riuulos, Scripturarum intelligitur sententia Diuersi riuuli diuerse sunt sententie. Natura columbe est iuxta fluenta habitare, et ueniente accipitre se etiam undis mergendo insidias eius euadere. Eodem modo pastores ad munitionem Scripturarum contra diaboli insidias debent recurrere. Sequitur: Si claudus fuerit non offerat Deo hostias. Claudus unum pedem habet rectum et alio claudicat; hinc claudo pastores illi comparantur qui partim recte intelligendo pergunt, sed in parte male predicant; hanc autem claudicationem mentis Iacob claudus prefigurauit in corpore, quia populus Isrel, ueniente Christo, claudicauit mente; bene sentiebat de 462 Christo cum hominem putaret, sed male cum Deum  non intelligeret. Qui autem claudicant in fide remouendi sunt a sacerdotio, ne alios quos regere debent claudicare faciant in eodem uitio.

Sequitur: Si paruo naso fuerit non offerat Deo hostias. Nasus in diuina pagina discretionem significat, naso enim bonus et malus odor discernitur, unde Salomon ait in Canticis describens Ecclesiam: Nasus tuus sicut turris Libani que respicit contra Damascum . Nasus Ecclesie sunt doctores sancti, qui nouerunt redolentem catholice fidei doctrinam discutere ab heretice prauitatis fetore. Sicut turris Libani sunt. Libanus mons est, et interpretatur candidatio. Turris Libani sunt doctores, quia defensio et refugium sunt fidelium. Qui respicit contra Damascum. Damascus interpretatur potus sanguinis, sanguis uoluptates corporis designat; Damascus igitur mundum designat, quia sanguine, id est uoluptatibus corporis, delectatur. Turris uero illa, id est, sancti doctores mundo contrarii sunt, et ideo  contra Damascum dicitur respicere. Sed redeamus ad propositum: Si aliquis paruo naso, id est, parua discretione fuerit, scilicet ut bene discernat in ministerio quid sit faciendum, uel quid non sit faciendum, et bene discernat 463 quo spiritu unumquodque agatur, siue bono siue maligno, non est dignus sacerdotio. Putabit quidam bona esse que mala sunt, si uera discretione caruerit. De hac discretione dicit Apostolus: Alii datur discretio spirituum . Sequitur: Si grandi et torto naso fuerit, non offerat hostias Deo. Grandem nasum habet qui in immoderatam discretionem euagatur, sicut quidam qui ultra modum singula persequuntur, quibus ait Apostolus: Non plus sapere quam oportet sapere, sed sapere ad sobrietatem ; dum enim aliquis ultra modum arcana diuina insectatur, incidit in errorem dum non potest adipisci intellectu quod inuestigabat, sed ut ait Dominus: Si quid residuum fuerit igne comburetur  , scilicet illud quod sciri non poterit Spiritui sancto tradatur. Si fracto pede uel manu fuerit, non offerat Deo hostias. Duobus pedibus dicitur fidelis uiam Domini ambulare, dum quod docet ore, studet opere complere; habet autem pedem fractum qui uel predicat tantum, et opere non complet; uel opere complet, sed aliis non predicat. Uterque autem a sacerdotio remouendus est, qui uel tacet ueritatem aliis, uel cuius uita dissentit a dictis. Qui bene predicant et male uiuunt notat Dominus in Euangelio, cum dicit: Dicunt et non faciunt . Sacerdoti 464 autem qui predicare cessat ita Dominus per Ezechielem minatur: Fili hominis, speculatorem dedi te domus [al., domu] Isrel; audies de meo ore uerba mea, et annuntiubis eis ex me: Si dicente me ad impium: Morte morieris, non annuntiaueris ei ut auertatur a uia sua impia et uiuat; ipse impius in iniquitate sua morietur, sanguinem autem eius de manu tua requiram, id est, animam eius. Si autem annuntiaueris impio, et ille non  fuerit conuersus ab impietate sua, ipse quidem in iniquitate sua morietur, tu autem animam tuam liberasti . Idem significat manus quod pes, manus enim operari, pes ambulare designat; ambulare uero et operari in diuina pagina idem est. Sequitur: Si gibbosus fuerit, hostias Deo non offeret. Gibbosus sacerdos est quem terrene cupiditatis pondus deprimit, et tardius ad superna intendit; dum enim ad infima inhiat, incuruus grauitatem sollicitudinis quasi pondus sustinet. Quod uere diues inhians terrenis gibbosus est, hoc designauit Dominus in Euangelio, dum camelo qui gibbosus est diuitem auarum comparauit, dicens: Sicut camelus non potest transire per foramen acus, etc., . Quod omnes sacerdotes student auaritie et a propheta usque ad sacerdotem cuncti faciunt dolum . Sequitur: Si lippus fuerit, non offeret hostias Deo. Lippus est qui quidem ingenium ad cognitionem ueritatis 465  emittit, sed hoc uiuendo carnaliter obscurat; sunt enim quidam qui bene studere possunt diuine pagine, et bene intelligerent si uellent, sed intenti uoluptatibus ingenium obscurant, et uiuendo in sordibus lumen ingenii deturpant. Albuginem habet in oculo, qui cum sapiens sit, arrogantia sapientie uel iustitie nebulam ante oculum ingenii ponit, et cum putat uidere cecus est et insipiens, ascribendo sibi non Deo quod nouit; uel, iste habet maculam in oculo qui intentus terrene sapientie non diuine, putat se sapientem esse cum sit insipiens, unde scriptum est: Sapientia huius mundi stultitia est apud Deum . Iugem scabiem habet, qui aliis criminalibus nec penitet unde fedatus est. Omnes istos, fratres karissimi, ab officio sacerdotali iubet Dominus remoueri, uos autem qui sacerdotii nomen habetis, cauete ne pro omnibus istis dignitate officii inueniamini indigni.



SERMO Iu. AD SACERDOTES.


Labia sacerdotis custodiunt scientiam, et legem exquirunt ex ore eius, quia angelus Domini exercituum est . Audite, fratres karissimi, quantum thesaurum Dominus uobis commisit, et quanta dignitate nominis uos honorauit; thesaurum scientie uobis tradidit, 466 et hominem angelum uocauit; ait itaque Malachias [ms. Salomon]: Labia sacerdotis custodiunt scientiam; sed quia propter eum solum non sibi commendatur, sed ut aliis diffundatur, sicut ipse ait: Sapientia abscondita et thesaurus absconditus, que utilitas in utrisque?  Ideo adiunxit: Et legem exquirunt homines ex ore eius. Et dignum est ex officio eius impositum ut alii ab eo uerba Domini percipiant, quia angelus Domini exercituum est, id est, nuntius et missus Domini Sabaoth, id est exercituum,  scilicet angelorum et aliorum ordinum. uos estis tante dignitatis, quod in curia regis celestis familiares estis, consilia eius cognoscitis, unde dicit in Euangelio: Iam non dicam uos seruos, sed amicos, quia seruus nescit quid faciat dominus eius. uos autem dixi amicos, quia quecunque audiui a Patre meo nota feci uobis . uobis iniungit precepta sua ut aliis dicatis, et tante etiam familiaritatis cum Deo estis, quod ex consortio eius et participatione dii uocamini, unde per Psalmistam: Ego dixi: Dii estis ; et ad Moysen ait: De eo quod ad iuramentum deducendus est, applica eum ad eos, id est ad sacerdotes: sed quid ualet honor iste, ista sublimitas, si eam uertitis in superbiam? Sciatis hoc omnes, fratres mei, quia si superbiatis, ipsa exaltatio erit uobis ruina, sicut scriptum est: Deiecisti 467 eos dum alleuarentur . Non dixit: Deiecisti postquam alleuati sunt, sed dum alleuarentur, et dum temporali honore suffulti foras uidentur  surgere, intus cadunt; hinc iterum dicit: Deficientes ut fumus deficiant . Fumus quippe, ascendendo deficit, et se dilatando euanescit, sicut est sublimatus dum superbit, quia unde ostenditur ut altus sit, inde agitur ut non sit; et iterum: Deus meus, pone illos ut rotam . Rota quippe ex posteriori parte attollitur et in altioribus cadit Posteriora nobis sunt bona presentis boni que relinquimus; anteriora autem sunt eterna et permanentia ad que uocamur, Paulo attestante qui ait: Que retro oblitus, in ea que sunt priora extendens me . Peccator uero in prosperitate presentium gloriatur, ex posterioribus eleuatur, in anterioribus, id est in celestibus, corruit. Etiam alia sublimitas uobis a Deo concessa; permittit a uobis corpus Domini tractari, sanctificari, et de pane corpus suum uestra benedictione fieri. Magna dignitas! magna potentia! sed uidete ne hec potestas uertatur uobis  in damnationem, qui si indigne tractatis, si indigne corpus Domini accipitis, rei corporis et sanguinis Domini eritis; sicut ait Apostolus: Quicunque manducauerit , etc. Probet autem seipsum, etc. . Probatum iubet accipere: Mundamini 468 qui fertis uasa Domini . Itaque nulla luxuria, nulla immunditia sit in uobis. Legimus quod sacerdotes ueteris legis quibus licitum erat habere uxores, in templo anno uicis sue habitare precepti sunt, et ab uxoribus abstinere, quia scriptum est: Estote sancti, quia sanctus sum ego Dominus Deus uester . Quanto magis igitur hi sacerdotes ex die Ascensionis sue seruare debent pudicitiam qui sacerdotium sine successione habent, et assidue seruiunt; et cum Apostolus dicat laicis: Abstinete uos ad tempus ut uacetis orationi , multo magis sacerdotes, quibus orandi et sacrificandi iuge officium est, debent a luxuria iugiter  abstinere. uenit quadam die Dauid esuriens ad Achimelech sacerdotem, et ait: Da mihi aliquid cibi; at ille inquit: Non habeo panes laicos ad manum, sed tantum sanctum panem; dic mihi, Sunt mundi pueri tui a mulieribus? Sunt ab heri et nudiustertius, et fuerunt uasa puerorum sancta. Dedit ergo ei sacerdos sanctificatum panem . Si ergo sacerdos interrogauit utrum mundi erant a mulieribus in die ad panem propositionis accipiendum, quid sacerdotes debent facere assidue propter corpus Domini accipiendum? Sed quia non uultis digne accipere, dicit Apostolus hec incommoda contingere: Ideo inter uos sunt multi infirmi et imbecilles , etc. Itaque 469 mundo uase, mundo linteo corpus Domini tractare, ne de uilitate hospitii irascatur Dominus iuste. De reliquiis etiam, fratres karissimi, prouidere uobis debetis, ut in maxima reuerentia pignora sanctorum habeatis. Audite quid ait Gregorius, de  presumptione tractandi et uidendi reliquias. »In Romanis  partibus et totius Occidentis omnino intolerabile est, atque sacrilegum, si sanctorum corpora tangere quisquam uoluerit. Quod si presumpserit, certum est quod hec temeritas impunita nullo modo remeabit [al., remanebit]. Namque ergo cum quidam circa beatissimum B. Pauli corpus meliorari uoluit, quia necesse erat ut iuxta sepulcrum illius altius effodi debuisset, prepositus loci illius ossa aliqua non quidem eidem sepulcro coniuncta reperit, que quoniam leuare presumpsit atque in alio loco ponere, apparentibus quibusdam signis subita morte defunctus est. Preter hec Pelagius prepositus dum similiter aliquid circa corpus B. Laurentii meliorare uolebat, dum nescitur ubi sancti corpus esset, exquirunt, et subito sepulcrum illius ignorantibus [al., ignoranter] apertum est; et hi qui presentes erant monachi, atque laborabant, et mansionarii qui corpus martyris uiderunt,  omnes infra decem dies defuncti sunt.«  Itaque, fratres, non temere sunt reliquie sanctorum accipiende, nec tractande. De penitentibus similiter male agitis qui non peccata 470 hominum inquiritis, et inquisita non corrigitis, nec nobis ostenditis. Sed ego dico uobis in Spiritu Dei, ego liberabo animam meam, sed Deus de manu uestra requiret quia uos consentitis; dicit enim Ambrosius  : »Assentire est non reprehendere, cum possis;« ait autem Apostolus: Qui talia agunt digni sunt morte, non solum qui ea faciunt, sed qui consentiunt facientibus . Preterea non audetis reprehendere quia eadem sepius agitis, sicut ait Apostolus: Qui alium doces, te ipsum non doces; qui predicas non furandum, furaris: qui dicis non mechandum, mecaris .

Sed dicitis: Persecutionem patimur, bella toleramus, omnia perturbata uidemus, non possumus  gregem Domini custodire. Ecce mercenarii esse apparetis, qui ueniente lupo fugitis. Audite quid admonet Dominus: Nolite mirari si odit uos mundus . Si mundus uos odit, scitote quia priorem me odio habuit. Non est seruus maior domino suo; si me persecuti sunt et uos persequentur. Si de mundo fuissetis, mundus quod suum erat diligeret . Quid ergo fratres exsequeremini [f. queremini]? Nonne estis membra Christi qui non uenit ministrari, sed ministrare, et dare animam suam pro ouibus suis?  Beati qui persecutionem patiuntur propter iustitiam. Gaudete et exsultate quia merces uestra copiosa est in celis . Nolite igitur de talibus omnino  471 conturbari, quia qui post nos uixerint deteriora tempora uidebunt, ita ut in comparatione sui temporis felices nos estiment dies habuisse  . Maxima corona est bonum esse inter malos. Audite quid Dominus ait ad Ezechielem:  Fili hominis, increduli et subuersores sunt tecum, et cum scorpionibus habitas . Et Iob ait: Frater fui draconum et socius struthionum ; et Paulus: In medio nationis praue et peruerse, inter quos lucetis, sicut luminaria in mundo . Sed sunt quedam que oportet equanimiter tolerare, quedam uero que oportet mansuete corrigere, sicut Ecclesia ait in psalmo: Supra dorsum meum fabricauerunt peccatores , in dorso quippe onera portantur. Supra dorsum meum fabricauerunt peccatores, quando eos quos corrigere non possumus patienter portamus. Ego Abel esse non suspicor qui Cain non habuerit. Boni, si sine malis fuerint, perfecti esse non possunt, quia minime purgantur; hoc est malus bono, quod fornax auro; hinc dicitur: Et maior seruiet minori . Esau nunquam seruiuit Iacob, nisi persequendo,  sed dum persecutus est maxime seruiuit, quia maiorem coronam donauit. Nolite itaque, fratres karissimi, persecutionibus terreri, sed laborate, sudate ab hoc tumultu mundi animas miserorum eripere, conuertendo quosdam ad uitam contemplatiuam, 472 quosdam ad actiuam. Imitamini Iacob qui habuit duas uxores Rachel et Liam, sed prius Liam, deinde Rachel. Lia erat lippa, et Rachel formosa; de Lia multos, de Rachel paucos filios habuit. Iste seruauit oues Laban, et concessit ei Laban pecora uaria. Ille autem accipiebat uirgas populeas, et decorticabat eas in parte, ita ut uarie essent, et ponebat eas in canalibus ubi effundebatur aqua in conspectu pecorum, ut, cum conciperent. fetus essent similes uirgis; itaque plura erant uaria quam alba, uel nigra, et sic maior erat multitudo pecorum Iacob quam Laban . Hec historia exspectat uos, et ostendit quid debeatis facere: Laban diabolus, Iacob doctor quilibet Ecclesie,  qui pascit oues quas pascebat diabolus. Due filie, due uite: Rachel significat uitam contemplatiuam que pulchrior est, Lia, actiuam, que generat [add. plures] filios quam contemplatiua. Iacob excorticabat uirgas, id est, sententias diuinas quibusdam subtrahendo . . . . . [f. sensum] allegorie, aliis non. Qui semper laborat ut filios diaboli suos faciat. Sic, fratres karissimi, laborate in grege Domini, quosdam per uitam contemplatiuam generando, alios coniugatos per uitam actionis, ut, decepto Laban, id est diabolo, ad terram 473 promissionis cum ouium magna multitudine redeatis, ubi Dominus noster iehsu Christus regnat cum angelis et sanctis, per omnia secula seculorum. Amen.



SERMO u. AD SACERDOTES.

Qui descendunt mare in nauibus facientes operationem  in aquis multis; ipsi uiderunt opera Domini et mirabilia eius in profundo. Dixit, et stetit spiritus procelle, et exaltati sunt fluctus eius. Ascendunt usque ad celos et descendunt usque ad abyssos, anima eorum in malis tabescit. Turbati sunt et moti sunt sicut ebrius, et omnis sapientia eorum deuorata est . Conqueritur Dominus per Dauid, fratres karissimi, de nobis sacerdotibus quibus gubernaculum Ecclesie sue commisit, et opera et consilia sua reuelauit, quoniam nauem suam male gubernamus, nec in die serenitatis, nec in die procelle discreti sumus. Ait enim: Sacerdotes qui descendunt ab altitudine contemplationis sue ad mare, id est, ad pericula huius mundi toleranda, positi in nauibus, id est, in Ecclesiis regendis ordinati; qui enim curam regiminis assumit populis Dei condescendit, et mare ingreditur, quia Ecclesia Dei multis fluctibus tribulationum circumuallatur; et quare descendant subiungit, facientes, id est, ad hoc  474 ut faciant operationem in aquis multis, id est in populis multis; unde Ioannes: Aque multe, populi multi . Operari debent quia operarii uocantur, iuxta illud: Messis quidem multa, operarii uero pauci . Operari debent quia nomine increpationis uitia debent a mentibus hominum exstirpare, et grana uirtutum seminare; operari debent in aquis multis, quia retibus preceptorum Domini homines de profundo huius seculi eripiendo piscari, unde Dominus Petro et Andree: Faciam uos fieri piscatores hominum ; et ut possint et sciant sapienter operari reuelauit eis Dominus Scripturas, ait enim: Ipsi uiderunt opera Domini. Ipsi uiderunt in Scripturis opera Domini, quomodo omnia creauit, quomodo homines redimendo recreauit, et cetera innumerabilia opera eius, uiderunt etiam mirabilia eius, id est,  mysteria occulta Dei, sicut est sacramentum Dominici corporis et baptismatis, et cetera omnia sacramenta que doctoribus Ecclesie sunt reuelata, ceteris de populo abscondita. Que mirabilia sunt in profundo, quia uix oculis cordis perceptibilia. Audistis, fratres karissimi, quomodo Deus gubernaculum nauis sue sacerdotibus commisit, et qua intentione, scilicet ut operentur in aquis multis; audistis etiam quomodo eos instruit, 475 dum eis sensum ad intelligendas Scripturas aperit. Intelligite ergo quomodo gubernant, quomodo in commisso officio se habeant. Permittit eos Dominus tentari procellis aduersarii; et hoc est quod dicit, uel supponit: Dixit, et stetit spiritus procelle, et exaltati sunt fluctus eius. Dixit Dominus, id est, uoluit, et statim spiritus procelle, id est, malignus spiritus qui omnem procellam in Ecclesia Dei commouet, stetit, id est, inhorruit contra rectores Ecclesie: et fluctus eius, id est, diabolice tentationes exaltate sunt, id est,  multiplicantur; tentat enim rectores Ecclesie, tum per prosperitatem, tum per aduersitatem, tum per suam, tum per subiectorum. Rectores autem quomodo obsistent: Ascendunt usque ad celos, et descendunt usque ad abyssos, et anima eorum in malis contabescit; per multam enim prosperitatem ascendunt usque ad celos, id est, in nimiam superbiam extolluntur, et per multam aduersitatem descendunt uque ad abyssos, id est, usque ad desperationem deprimuntur; et anima eorum in malis contabescit, quia conturbata ab omni bono deficit. Mercenarius enim et qui non est pastor, et cuius non sunt oues proprie uidet lupum uenientem, et dimittit oues et fugit , non pastor, sed mercenarius qui non pro amore intimo oues Dominicas, sed propter 476 temporales mercedes pascit.« Mercenarius est qui locum pastoris tenet, sed lucra animarum non querit, terrenis commodis inhiat, honore prelationis gaudet .« Lupus rapit, et dispergit oues   cum alium ad luxuriam trahit, alium in auaritiam accendit [ms. ascendit], alium in superbiam erigit, alium per iracundiam diuidit. Stare in periculo non potest, quia non propter oues, sed propter lucrum ouibus preest, et ideo trepidant ne hoc quod diligitur amittant. Lupus rapit cum aliquis impotentes [ms. potentes], pauperes, uiduas, pupillos opprimit. Pastor fugit non mutando locum, sed subtrahendo solatium; fugit quia iniustitiam uidit et tacuit, et ideo inquit Dauid: Turbati sunt et moti sunt sicut ebrius, et omnis sapientia eorum deuorata est. Turbati sunt quia ignorant quid faciendum sit, sicut qui in tempestate perturbatur et commouetur, erga subiectos pauperes, non diuitibus obsistendo, sed pauperes increpando; et quia neque in prosperitate neque in aduersitate rationabiliter se agunt, omnis sapientia eorum deuorata est, et adnichilata quia cassa et infructuosa. Sic nos describit Dominus per Psalmistam, nos autem quid respondemus ad hec? Sic  enim ait Isaias: Sicut populus, sic sacerdos; sicut seruus, sic dominus; sicut ancilla, sic domina ; et Micheas ait: Periit sanctus de terra, et rectus in 477 hominibus non est; omnes insanguine insidiantur, uir fratrem suum uenatur ad mortem : miseriores sumus ceteris hominibus, quia et perimus, et alios perire facimus. Ait enim Moyses in Leuitico: Si sacerdos qui est unctus peccauerit, delinquere faciet populum, quis enim facere pertimescit quod suum correctorem facere prospicit; propterea Dominus, cum appropinquasset Ierusalem, et uidens ciuitatem super eam flesset , intrauit postea in templum, et eiecit ementes et uendentes , per hoc ostendens esse maximam causam destructionis ciuitatis; et quia sumus ruina populi, ait nobis Dominus per Zacariam: Super pastores iratus est furor meus . Duobus modis est sacerdos ruina populi: male uiuendo, et indiscrete regendo. Indiscrete regit, dum uel immoderatam  penitentiam negligenda parit. De immoderata penitentia increpat eos Dominus dicens: Alligant onera grauia et importabilia, et humeris hominum imponunt, digito autem nolunt ea mouere , id est, minimum etiam illorum que iubent nequeunt obseruare, propterea ait Apostolus: Si preoccupatus fuerit homo in aliquo delicto , etc. De minima autem penitentia ait Augustinus: »Si aliquis peccauerit in Deum, nos in Dei iniuria benigni et misericordes sumus, et Dei offensam quasi iniuriam sit potestate eius uelle et 478 eius nolle impune absque congruenti penitentie uindicta donamus, cum tamen quod in nobis commissum est, nec saltem uerbum contumeliosum sine uindicta possumus, iuxta constitutionem sanctorum Patrum, secundum auctoritatem canonicam uindicemus.« Nolite ergo, fratres, esse indiscreti, ne uobis dicatur: uos estis ceci duces cecorum, et ideo si cecus cecum ducat, nonne ambo in foueam cadunt?  Ut autem  discretionem haberetis, in clauibus Petri uobis prefiguratum est et insinuatum, cum enim Dominus dedit claues regni celorum Petro, in Petro omnibus uobis dedit. Claues regni due sunt: potestas et discretio, ut ligemus et soluamus; sed dignus digne ligatur et excommunicatur, qui sepius admonetur nec corrigitur, unde Dominus ait: Si neque te neque Ecclesiam audierit, sit tibi sicut ethnicus et publicanus . Digne absoluitur qui digna satisfactione humiliatur. Nec solum subiectis indiscreti estis, sed et in alienis; accipitis enim alterius parochianos, super quos non est data uobis potestas, et de quibus non est uobis iudicare, unde Apostolus: Tu quis es qui iudicas alienum seruum? suo domino stat, aut cadit . Si autem uideris eum errantem, fac quod Moyses precipit: Si uideris bouem fratris tui aut ouem errantem, non preteribis, sed reduces fratri tuo ; debes enim 479 parochianum alienum  pastorem suum deuitantem dulciter admonere, et pastori suo reconciliare. Si potestatem usurpaueris timor est ne maledictionem, quam Moyses dixit, incurras: Maledictus qui transfert terminos proximi sui , et alibi: Non assumes et transferes terminos proximi tui quos fixerunt priores in possessione tua ; hoc enim precipit Dionysius papa : »Ecclesias singulas singulis presbyteris dedimus, et unicuique ius proprium statuimus, ita uidelicet, ut nullus alterius parochie terminos aut ius inuadat, sed unusquisque suis terminis sit contentus.« Quare, fratres karissimi, tanta presumptio est timenda, quoniam multa mala in [f. inde] oriuntur; suscipiuntur enim multoties excommunicati per ignorantiam, fiunt et per hoc illicite copulationes coniugales: cum enim raptam uel alterius sponsam, uel prohibitam non possunt improbi ducere in parochia sua, fugiunt in aliam, et manu  extranei sacerdotis illicite benedicuntur; uos autem pro terreno lucro libenter eos recipitis, et queritis que uestra sunt, non que Iesu Christi . Multi etiam suspensi et degradati ab officio diabolica instigatione agere officium diuinum presumunt, et contra uoluntatem Domini a uicariis eius prohibiti ministrare uolunt. Qui hoc faciunt Domino resistunt, et similes Chore, Dathan et Abiron, qui 480 steterunt contra Moysen et Aaron, et uolebant per inuasionem preesse populo Dei, quos uiuos terra transglutiuit cum tabernaculis suis et substantia, descenderunt uiui in infernum . Grauiter ulciscitur Deus in eos qui resistunt uicario suo; unde in ueteri lege peccatum illud morte puniebatur, ait enim Moyses: Qui autem superbierit nolens obedire sacerdoti qui eo tempore ministrat Domino, moriatur homo ille . In Toletano uero concilio excommunicari precipiuntur, et si noluerint corrigi, exsilio damnari  . De incuria uero et negligentia officii uestri multoties admonui uos ut lectioni uacaretis, et quid facitis [f. facere], quid predicare debetis addisceretis. In Aureliano concilio de illis dicitur: »Sacerdotes qui non sapiunt adimplere ministerium suum, nec discere iuxta precepta suorum episcoporum pro uiribus satagunt, uel contemptores canonum existunt, ab officio proprio submouendi sunt, quousque emendata hec pleniter habeant;« ignorantia enim Scripturarum errant et errare populum Dei faciunt, et maledictionem, quam dixit Moyses, incurrunt; ait enim: Maledictus qui errare facit cecum in itinere . De diminutione etiam titulorum uestrorum sepius precepi ne aliquis minueret uel minui permitteret; super huiusmodi culpa talis inuenitur in canonibus sententia: 481 »Quicunque presbyter de iure tituli sui quolibet modo aurum, argentum, gemmas, uestes, uel aliqua alia mobilia ad ornamenta diuina data in perpetuum alienare tentauerit, alienator et uenditor  honoris sui amissione mulctetur.« Quid dicerem uobis per singula: in multis oportet uos uigilare, quia estis oculus Ecclesie: admonere populum Dei ut a uitiis abstineant, publice peccatores arguere, ad penitentiam inuitare, penitentem in spiritu lenitatis tractare, omnes etiam qui, non confirmati, ut ad confirmationem ueniant submonere, quia aliter non sunt perfecti adhuc; baptismus enim datus est ad remissionem peccatorum, in populus manus, ad dationem uirtutum. Deus autem, cuius uicarii estis, qui dedit uobis iudicium quod faceretis in mundo confirmari in celis, ipse uos regat et confirmet in officio commisso, ut gregem commissum uel subditum offerre possitis uenienti Christo. Qui uiuit et regnat per omnia, etc.



SERMO uI. DE SACERDOTE.

 Fecit Deus duo magna luminaria, luminare maius ut preesset diei, luminare minus ut preesset nocti, et stellas, et posuit eas in firmamento celi ut lucerent super terram et preessent diei ac nocti, et diuiderent lucem et tenebras. Dixit etiam Dominus: Producant aque 482 reptile anime uiuentis et uolatile super terram sub firmamento celi . Sic uoluit Deus, fratres karissimi, facere creaturas mundi, ut initio creatoris aliquid nobis significet mysterii. uideamus quid in luminaribus, quid in die et nocte, quid in firmamento, quid in terra nobis prefiguratum est, et imitemur si quid in eis nobis imitandum est; ad nos enim, fratres, pertinet hec figura, quia nos sumus illa firmamenti luminaria. Quid firmamentum, nisi Scriptura super quam firmata est Ecclesia? Quid luminaria firmamenti, nisi pastores Ecclesie qui eam illuminant exponendo aliis? Cum Euangelium exponitis, quid aliud facitis, nisi firmamentum celi, id est, Scripturam dilucidatis? Et duo sunt luminaria, id est, maius et minus, uidelicet  sapientiores et minus sapientes; dies iterum significant sapientes, et nox insipientes. Preest maius lumen diei, quia sapientiores doctores magis capaces instruunt. Quid Augustinus, nisi sol in Ecclesia? quibus loquitur, nisi sapientibus? uos autem, sacerdotes minus scientes, minus lumen estis, uos preestis nocti, quia laicis preestis qui ignari sunt Scripture, et in tenebris ignorantie uersantur, sed quodcunque lumen estis, lumen estis tamen. uos estis lux mundi ; uos in medio nationis praue 483 et peruerse luceatis quasi luminaria . Ceteri clerici qui prelationes super populum Dei non habent stelle dicuntur, qui quamuis non possint doctrina, tamen et opere lucent super terram, id est, super Ecclesiam. Luminaria diuidunt lucem ac tenebras, quia capacitatem singulorum predicatores discernunt, ut carnalibus humilia, spiritualibus profunda predicent. Sequitur: Dixit etiam Deus: Producant aque reptile anime  uiuentis et uolatile super terram sub firmamento celi. Cum pastores Ecclesie prefigurasset, sequenti die officiorum suorum demonstrauit [Hic. f. add. debitum], creauit enim pisces et aues de aquis; per aquas baptismus intelligitur; pisces et aues, duo genera fidelium baptismate regeneratorum designantur; alii enim sunt amantes secularia, et lata huius mundi itinera sectantes, qui pisces dicuntur, de quibus Dauid: uolucres celi et pisces maris, qui perambulant semitas maris . Mare est mundus, semite maris sunt lata itinera huius mundi; alii sunt uolucres, id est, ad celestia uolantes pennis uirtutum. De utroque genere hominum inueniuntur in sacramentis baptismatis regenerati, unde pisces et aues sunt de aquis creati. uobis, fratres, regenerationis officium commissum est, uos filios Deo generatis. In hac generatione Spiritus sanctus Pater est, et aqua mater; 484 unde ait Nicodemo Dominus: Nisi quis renatus fuerit ex aqua et Spiritu Sancto, non potest introire in regnum Dei  . Prima generatio ex carnali patre carnales facit, secunda ex Spiritu spiritales reddit, unde ait Nicodemo: Quod natum est ex carne caro est: quod natum est ex spiritu spiritus est , id est, ex carne carnales, et ex spiritu fiunt spirituales. Sicut nascuntur carnaliter homines ut intrent in mundum, sic nascuntur spiritualiter ut intrent in celum; unde ait: quia aliter non potest introire in regnum Dei. uos autem estis ministri huius introitus, uos facitis filios diaboli filios Dei. Ecce porta celi uobis tradita est, dum aqua baptismatis uobis commissa est; sed cauete ne sitis similes aque baptismatis; aqua abluit peccata, et postea descendit in loca fetida. Prauus sacerdos similiter homines per officium saluat, per prauitatem meruit ut in infernum corruat.

Preterea uobis, fratres, claues regni celorum tradite sunt; uobis enim dicitur, dum apostolis dicitur: Quecunque ligaueritis super terram erunt  ligata et in celo, et que solueritis super terram erunt soluta et in celo . Due sunt claues, altera claudendi, altera aperiendi; potestas enim ligandi est una clauis, et altera potestas soluendi. Una penitentibus aperit, altera obstinatis aditum tollit. Sed timendum est ne uos qui 485 ianitores estis celi, cum alios intromiseritis, uos ipsi intrare non possitis; non est officium ex merito, nec meritum ex officio. Multi intrant qui non habent claues, et multi habent claues qui non intrant. Proh dolor! oues intrant, et pastores eiiciuntur. Dominus autem cum uendentes et ementes eiecisset de templo, accesserunt ad eum ceci et claudi, et sanauit eos . Quia indignos sacerdotes de domo sua eiecit, cecos uero in scientia et claudos in operatione, id est, peccatores plerosque Dei legis ignaros accedentes per penitentiam in templo recipit et sanat, dum plerumque laicos simplices interna inspiratione conuertit, et sapientes liberatos excecari permittit.  Et cum deberent esse oculi columbarum, efficiuntur oculi coruorum. Dicit Christus Ecclesie in Canticis: Oculi tui columbarum . Qui sunt oculi Ecclesie, nisi pastores? Oculi sunt qui prouidere inferioribus debent, columbe comparantur, quia simplices et innocentes debent esse. Hi sunt illi de quibus dictum est: Qui sunt isti qui ut nubes uolant, et quasi columbe ad fenestras suas?  uos enim nubes estis, qui alios compluere debetis; uos uolare debetis ad celestia, ut uiam ostendatis exemplo quam predicatis uerbo; et quamuis in alto sitis, quasi columbe speculari, ne 486 accipiter ueniat, debetis. Fenestre uero sunt Scripture per quas Deum uidetis, per quas ouibus prouidetis. uos estis lux, et oculus, et sal. Lux, ut luceatis, unde: Luceat lux uestra coram hominibus . Oculus, ut prouideatis, unde ad Ezechielem dictum est: Speculatorem dedi te domui Isrel . Sal, ut condiatis predicationem  uestram, ut uermes peccatorum exstinguatis. Hec tria uobis necessaria sunt, lux bone operationis, oculus bone discretionis, sal predicationis et correptionis. De illis qui bene predicant et male faciunt ait Dominus: Que dicunt facite, sed tamen opera eorum nolite facere; dicunt enim et non faciunt , isti sunt etenim lux. Sunt alii qui oculo discretionis carent, qui non discernunt peccata et penitentias, qui ligatione, qui absolutione digni habeantur, de quibus Dominus per Ezechielem: Sacerdotes mei contempserunt legem meam, et polluerunt sanctuaria mea; inter sanctum et profanum non habuerunt distantiam, et inter pollutum et mundum non intellexerunt . Sunt iterum alii qui nesciunt predicare, de quibus dictum est: Canes muti non ualentes, uel nescientes latrare, . Si oculum discretionis non habet, indigne soluit et ligat. Si non est sal, canis est circa gregem Domini, sed lupum latratu predicationis non fugat. Si 487 non est lux, alios introducit, sed non intrat.  Hec ergo ita, fratres, uobis simul necessaria sunt; si unum eorum deest, gregem Domini periculose  seruatis, quia si non estis lux, cum periculo corpus Domini tractatis, et officio uestro indigni estis. Si oculo discretionis caretis, tunc cecus cecum ducet, et ambo in foueam cadent . Si salem predicationis non habetis, tunc ieiunus populus Domini erit et deficiet in uia, quod ualde uobis periculosum est, cum Dominus dicat: Nolo eos dimittere ieiunos ne deficiant in uia . Considerate ergo onus uestrum, clamat uobis propheta Osee: Audite hoc, sacerdotes, et attendite, domus Isrel, quia uobis iudicium est ; et unde iudicium exspectent, supponit: Quoniam laqueus facti estis Sion, et rete expansum ; quasi diceret: uos qui alios expedire debetis, malo exemplo uestro alios illaqueatis. Pensate igitur quid estis? uidetis ad quod ministerium in domo Dei ordinati estis. uobis tradidit Deus pecuniam suam dum redeat, dicens: Negotiamini dum uenio . Deus autem qui dixit: Ego sum pastor bonus  488 Sciendum est denique quod Augustinus, Ambrosius, Gregorius, Isidorus, Hilarius, Maximianus, Innocentius, Gelasius firmiter credunt et diffiniunt quod baptisma, et eucaristia, et chrisma nec per bonos sacerdotes augentur, nec per malos minuuntur. Beatus uero Hieronymus sacerdotes ad sanctam et mundam uitam prouocans, eadem fide, licet aliis uerbis, ut quibusdam uidetur, in Expositione duodecim prophetarum dicit quod uita eucaristiam et non uerba faciunt; quod cum maxima concordia ceterorum sanctorum Patrum accipiendum et pie resoluendum est. Deus enim omnipotens per fidem et solemnia uerba sacerdotis, licet peccator sit, substantiam panis et uini uertit in ueram substantiam carnis et sanguinis Domini nostri Iesu Christi. Sed si sacerdos  mundus, et castus et pius est, in hoc facit eucaristiam ut per uitam bonam et orationes suas prosit in salutem ipsam eucaristiam conficienti et accipienti, que per se plena et perfecta est, id est, ex Deo omnipotente; id est, et uerbis, et fide sacerdotis, et fide astantium corpus et sanguis Domini nostri Iesu Christi est; sacramentum enim Dominicum per se sanctum et uerum est solemnibus uerbis et fide, sicut dictum est. Sed si sacerdos bonis operibus exsequitur quod credit et tractat, facit eucaristiam sibi et accipientibus prodesse in salutem. Accedit enim uerbum diuinum, et facit sacramentum , facit  id est, obtinet apud Deum uita bona, uita conficientium ut eis accipientibus prosit.



APPENDIX AD ACTA uETERA.





SYNODALES CONSTITUTIONES Per reuerendum in Christo Patrem, et D. dominum Ludouicum de Canossa, Dei et sancte sedis apostolice gratia Baiocensem episcopum, edite et publicate in eius synodo estiuali Baiocis solemniter celebrata anno Domini millesimo quingentesimo decimo octauo, die 13 mensis Aprilis post Pascha.


 Que anno Domini millesimo quingentesimo decimo quinto, mensis uero Aprilis die decima septima, per bone memorie predecessorem nostrum immediatum in estiuali synodo promulgata fuerunt statuta tenoris sequentis.

I. Predecessorum nostrorum uestigiis inherendo statuimus et ordinamus quatenus uiri ecclesiastici nostre Baiocensis diecesis, sub pena emende arbitrarie, cum habitibus decentibus, nimia longitudine uel breuitudine minime notatis, sed honestis et suo statui congruis et decentibus, tam in ecclesiis quam extra, uti habeant, debita tonsura muniti, comam nullatenus nutrientes, sed auribus patentibus incedant.

II. Item quod secularibus negotiis contra statum ecclesiasticum nullo modo se immisceant; nec quouis 2 modo mercantias publice faciant causa lucri emendo uel uendendo, nec conductores seu locatores,  arrendatores, seu affirmatores terrarum maxime laicis spectantium aut ipsorum in suis dominiis et curiis secularibus procuratores existant, seu receptores, et maxime beneficiati, et qui habent curam animarum. Quibus precipimus residentiam facere in locis suorum beneficiorum, ut infra dicetur. Nec in dicis aut subsidiis regis rotulos dictando, scribendo, receptas faciendo, seu alias quouis modo se intromittere audeant.

III. Item, quod mulieres, de quibus aliqua possit oriri suspicio, cum scandalo in suis mansionibus non teneant, nec filios forsan ex illicito coitu procreatos in ecclesiis uel officiis diuinis sibi ministrare permittant.

Iu. Insuper caueant sub pena arbitraria ne quouis modo insolentiam aut tumultum, seu scandalum facere audeant in seruitiis defunctorum; nec ad illa se ingerant, aut compareant causa celebrandi missas  peculiares, nisi a parentibus, amicis, aut exsecutoribus dictorum defunctorum specialiter uocati fuerint et inuitati.

u. Item, quod pileos in ecclesiis officiando nullatenus deportent, sed caputia honesta habeant, habitibus dissolutis in colore et factione penitus relictis, tabernasque, nisi causa necessitatis tanquam uiatores, intrare non audeant ad comessationes et ebrietates sectandas; mittere tamen poterunt pro sua necessitate ad potum in eisdem tabernis querendum.

uI. Inhibentes ulterius Ecclesiarum huius diecesis rectoribus et eorum uicariis ne in domibus presbyteralibus 3 tabernas teneant, seu teneri faciant, aut permittant quouis modo, nec uiros ecclesiasticos sibi ignotos ad sacrum sacerdotale officium exsequendum in suis Ecclesiis admittant absque nostra et officiariorum nostrorum licentia speciali, etiamsi religiosi fuerint, nisi a suis prelatis litteras  habuerint obedientie, et quomodo sunt missi a suis prelatis.

uII. Item, quod casus ad nos reseruatos scire studeant, ne suos parochianos ab eisdem casibus absoluendo decipiant; manipulumque curatorum una cum nostris presentibus statutis synodalibus propriis et non accommodatis secum habere curent infra festum Pentecostes Domini proxime uenientis; et ad Kalendas nostras singulis annis celebrandas, necnon regesta excommunicatorum suarum parochiarum et testamentorum coram eis passatorum que facere tenentur, iuxta statuta synodalia, tam a nobis quam a predecessoribus nostris edita, promotori nostro exhibeant, ac in synodis et Kalendis nostris cum habitibus et superliciis honestis, cessante legitimo impedimento personaliter compareant.

uIII. Item, quod diuina seruitia et sacramenta ecclesiastica cum debitis honore, grauitate et reuerentia, suis parochianis ministrent, clandestinisque  sponsalibus non intersint. Et casu subito seu fortuito occisos et decedentes absque nostra seu predictorum nostrorum officiariorum licentia inhumare non presumant.

IX. Item, quod uasa et ornamenta ecclesiastica, cultui et seruitio diuino deseruientia et deputata, munda et nitida conseruentur, nullis maculis aut sordibus polluta.

4 X. Preterea quia uitium falsitatis his diebus multipliciter  inoleuit; nam quidem falsis nominibus nuncupantes obligatoria instrumenta, et quittatoria, memoralia et mandata contra alios impetrant, et passare faciunt fraudulenter ut alios sibi obligatos teneant, et eos quibus sunt obnoxii eludant, et absolutoria sua disquisitis mediis fallaciter extorqueri possint et ualeant, quandoque alii falsis et adulterinis utuntur sigillis de facto excommunicando et propemodum absoluendo proximos suos, et seipsos decipiendo: alii uero diuersos  alios modos excogitant falsitatis, et, quantum in eis est, ad damnatum perducunt effectum: nos proinde huic pestilenti morbo, quantum possumus, obuiare cupientes, statuimus ut nullus ecclesiasticus uel secularis, cuiuscunque conditionis aut status, imposterum huiusmodi falsitatis uitia aut alia quecunque committere fraudulenter aut dolose audeat uel presumat, seu opem, consilium uel fauorem scienter committentibus impartiri; quod si secus deinceps attentatum fuerit a quolibet uel presumptum, decernimus malefactores constituto de premissis graui pena puniri, iniungentes decanis et presbyteris nobis subditis ut nobis uel officialibus seu promotoribus nostris, quam citius fieri poterit, notificent quidquid sciuerint de premissis; alias pena simili et grauiori eosdem puniemus.

XI. Precipimus insuper omnibus et singulis coratis predictis nostre Baiocensis diecesis ut supra locum dictorum suorum beneficiorum personaliter  resideant, nisi causa legitima existente, cum eisdem per nos seu uicarios nostros duxerimus dispensandum, et maxime residentes in nostra diecesi Baiocensi.

5 XII. Ulterius iniungimus ad penam emende arbitrarie omnibus et singulis presbyteris nostre Baiocensis diecesis ne ad altare pro missa celebranda accedere presumant, nisi missam preuideant, et habeant omnia sibi necessaria pro missa peragenda; utpote panem, uinum, librum, calicem, ornamenta ecclesiastica, ignem et clericum ad respondendum eidem missam celebranti.

XIII. Demum et finaliter precipimus, statuimus et iniungimus omnibus et singulis decanis nostris ruralibus, ut cum omni diligentia ad releuamen subditorum nostrorum informationes super delictis et excessibus quorumcunque absque protelatione et excusatione quacunque faciant et referant, et mandata nostra absque mora exsequantur et exsequi procurent,  atque officiariis nostris reportent exsecutata et relatata sub pena pecuniaria et emenda arbitraria pro quolibet defectu  in premissis per eos faciendo; quod si in premissis negligentes et remissi comperti fuerint, uolumus eos pena grauiori puniri et corrigi, aliis statutis et ordinationibus synodalibus, dudum a predecessoribus nostris editis in suo robore duraturis, que presentium per tenorem renouamus, et uires obtinere uolumus.

Ipsa eadem statuta renouantes duximus declaranda, et nonnulla alia eisdem decreuimus superaddenda. Et primo:

XIu. Circa nimiam longitudinem uel breuitatem uestium uirorum ecclesiasticorum, declaramus ut infra festum Omnium Sanctorum proxime uenturum tunice longiores eorumdem ad talos usque et non ultra protrahantur, breuiores uero ultra mediam 6 tibiam se extendant, quotidieque caputium sed domino panni nigri aut cornetam deferant. Et pileo atque corneta precipue in ecclesia officiando depositis,  utantur a cetero caputio uulgariter  et aliis insigniis clericalibus in et ad penam emende arbitrarie.

Xu. Statuentes insuper ut nullus clericus nostre Baiocensis diecesis futuris temporibus ad sacrum subdiaconatus et superiores ordines in uim tituli per parentes et amicos quoquomodo assignati recipiatur seu promoueri permittatur, nisi prius assignator tituli et clericus cui assignabitur personaliter coram nostris officialibus in iudicio comparuerint et eorum iuramentis mediantibus respectiue asseruerint, uidelicet assignator tituli se annuatim soluere intendere realiter et de facto absque fraude eidem clerico et soluturum esse summam sufficientem, ad quam se obligabit. Dictus uero clericus huiusmodi summam sibi assignatam cum effectu exigere, et nullomodo alienare seu remittere nisi forsan contigerit eumdem clericum de beneficio sufficientis ualoris prouideri, quod sibi non liceat etiam casu adueniente, nisi de  licentia et permissu nostris, et in absentia nostra iudicialiter coram officialibus nostris, ut premittitur. Titulans autem et titulandus se nullam pactionem Simoniacam, aut alias illicitam conuentionem in premissis fecisse aut facturos esse. Precipientes nichilominus de et super assignatione dicti tituli et aliis inquiri solitis per decanos nostros debitam fieri informationem. Pro qua fideliter referenda reportabunt a titulandis summam tantum uiginti quinque solidorum Turonensium omnibus inclusis. Aliter et alias huiusmodi titulum minus quam 7 debite assignatum uiribus carere decernimus.

XuI. Et quia iure cauetur: Ama scientias Scripturarum, et carnis uitia non amabis , ideo omnibus, in quantum in nobis est, prouideri cupientes iniungimus singulis clericis, precipue curatis et uicariis in ecclesiis ministrantibus, ut sepe uacent litteris, et sibi emant tractatum nuncupatum Fillon, et Manipulum  curatorum, necnon precepta synodalia a predecessoribus nostris edita infra duos menses proxime futuros. Et in illis se instruant sub pena excommunicationis.

XuII. Statuimus preterea ne clerici in sacris constituti publice ludant, uestesque deponant; nec ludis prohibitis intersint, imo, quantum poterunt, laicos ab omni scelere retrahant. Ioculatoribus et histrionibus non intendant, omnino a choreis se reddant alienos. Si quis autem super his se culpabilem exhibuerit, ab officio suspendetur, pena uero alia arbitraria condemnabitur.

XuIII. Nostris etiam decanis ruralibus ad penam priuationis sui officii inhibemus ne [f. conscii] facinorosum hominem cuiuscunque gradus, status aut conditionis existat, maxime publicum et notorium in suo peccato fouere aut recelare audeant; sed facta prius inquisitione preparatoria tam cito reuelare curent, ut secundum casuum exigentiam delinquentes  cerceantur; alioquin, si in hoc remissi et culpabiles reperti fuerint, ultra sui officii priuationem acriter punientur; quod bene aduertant.

XIX. Ex decretis sanctorum Patrum nostrorum manifestatur quod placere Deo sine fide non possumus. Et quia ad nostras deuenit aures quamplurimos nostre Baiocensis diecesis parum in fide catholica 8 imbutos esse, cupientes salubriter prouidere, unde statuimus ut de cetero singuli curati seu eorum uicarii, diebus Dominicis in pronao missarum parochialium alta et intelligibili uoce proferre habeant, et distincte dicere orationem Dominicam, Pater noster, et utrumque Credo, ut sic ignari, rudes, et imbecilles addiscere et retinere ualeant, et explicite saltem credere non erubescant.

XX. Ex auctoritate et decreto reuerendi in Christo Patris et domini domini Baiocensis episcopi, iniungitur et districte precipitur omnibus et singulis curatis  diecesis Baiocensis ut in eorum beneficiis personalem et continuam faciant residentiam infra tres menses proximos, computando tamen quoad dispensatos ad tempus super non residentiam a die termini eorum dispensationis, alioquin contra non residentes dicto tempore elapso procedetur uia iuris, tam per subtractionem eorum fructuum quam per priuationem beneficiorum, si opus sit.

XXI. Item, inhibetur omnibus et singulis curatis dicte diecesis et eorum uicariis ne aliquos presbyteros in aliena diecesi etiam in curia Romana promotos permittant in suis parochiis diuina celebrare officia nisi super hoc permissionem celebrandi ab eodem domino episcopo aut eius officiariis obtinuerint, et de ea litteratorie docuerint sub pena emende arbitrarie.

XXII. Item, iniungitur omnibus et singulis decanis ruralibus dicte diecesis ut moneant omnes et singulos patronos beneficiorum curatorum, tam ecclesiasticos  quam laicos, eorum decanatuum, quod de cetero, dum presentabunt eidem domino episcopo aliquem seu aliquos ad beneficia ad eorum 9 presentationem spectantem, mittant eorum presentatum personaliter ad petendum litteram collationis seu institutionis, quia de cetero nullus per procuratorem obtinebit collationem beneficii curati.

XXIII. Item, iniungitur eisdem curatis ut habeant diligenter obseruare statuta synodalia tam per eumdem dominum episcopum quam suos predecessores pridem edita et promulgata; et ut quilibet eorum apud se habeat libellum nuncupatum Fillon, uel Speculum curatorum, et etiam alium librum nuper auctoritate eiusdem domini impressum, intitulatum: L'Instruction des curés, eosque libellos in Kalendis exhibeant promotori eiusdem domini episcopi sub pena emende arbitrarie.





STATUTA SYNODI AESTIuALIS DIeCESIS EBROICENSIS Pro anno Domini 1576, per R. P. Claudium DE SAINTES eiusdem episcopum.



Illustrissimo principi cardinali A. BORBONIO archiepiscopo Rotomagensi.


Magna in exspectatione sumus, illustrissime princeps, uestre prouincialis synodi, que temporis iniquitate collapsam 10 in nostris Ecclesiis pietatem ac disciplinam ecclesiasticam instauret, et contra effrenatam hereticorum libertatem, nos saltem summa fidei atque animorum consensione muniat. Interea cum instaret dies synodi diecesane, quam primam sumus habituri, nec nichil egisse uideremur, statuta quedam contexuimus, que nostris Ecclesiis putauimus esse necessaria, uel saltem profutura, si tam libenter a nostris hominibus demandantur exsecutioni quam fuerunt a nobis scripta. Sed cum probe intelligeremus hoc postremum in uestra post Deum auctoritate positum, non in nostra, curauimus, antequam clero proponerentur, ad amplitudinem uestram deportari, ut tantum ea ueniant in lucem que uestra archiepiscopalis censura et auctoritas confirmarint,  ne ultus relinquatur calumniandi locus. Sunt sane paulo prolixiora, sed tanto sequentur postea breuiora. Nec nos decuit initio sine documentis mandata et statuta edere, ne uideremur nostros potius cogere quam docere et ducere; grauiora et efficaciora prouincialis synodus limabit, cui uocande ac feliciter perficiende, precor, saluatore nostro Iesu Christo, uestre pietati  incolumitatem, et a negotiis reipublice aliquam dimissionem concedi.


Ex nostra diecesi octaua Kalendas Iunii 1576.


De numero uestrorum suffraganeorum humillimus uestre amplitudinis orator, Claudius episcopus Ebroicensis.



TITULI CAPITULORUM.

    11 De prouisione beneficiatorum et maxime curatorum.
    De residentia curatorum.
    De uita et honestate curatorum et aliorum ecclesiasticorum.
    De officio curatorum et uicariorum.
    De officio populi.
    De sententia excommunicationis ferenda.
    De schoris et earum magistris.
    De concionatoribus.
    De prouisione et reformatione Breuiariorum et aliorum librorum ecclesiasticorum pro diecesi Ebroicensi.
     De decanis ruralibus.
    Priuilegium Urbani pape, quod episcopus Ebroicensis possit compellerc subditos suos ad ordines et residentiam.
    Littere Gregorii pape X super eodem.


CLAUDIUS de Saintes, Dei et sancte sedis apostolice gratia Ebroicensis episcopus, omnibus et singulis  ecclesiarum parochialium rectoribus et citratis, ac aliis uiris ecclesiasticis nobis subditis, salutem in Domino.

Quamuis secundum diuersitatem temporum statuta uarientur humana, uobis tamen mandamus ut omnia et singula statuta, ac constitutiones synodales a predecessoribus nostris factas et editas, presertim ab eorum superioribus non reuocatas, integre et inuiolabiliter obseruetis et custodiatis sub penis in eisdem contentis.



De prouisione beneficiatorum, et maxime curatorum.

12 I. De rectoribus Ecclesiarum prima et precipua cura in religione esse debet, quoniam sine ipsis, teste Apostolo, populi errant, et circumferuntur omni uento doctrine , ac luporum incursionibus exponuntur, sicut oues carentes idoneo pastore. Quantum tamen in ipsorum dispositione  ab omnibus peccetur, it clamor celo. Non enim fere iam ulli prouidetur beneficio de homine capaci, sed cuiuis homini temere prouidetur de quouis beneficio, atque frequentius illicito modo. In nostra quidem diecesi multis modis peccari comperimus, sed maxime per Simoniam, uel per fructuum retentionem, titulo in custodiam alteri commisso. Quibus malis atque aliis ut incipiamus occurrere, monemus omnes qui per Simoniam, aut expressam uel tacitam emptionem et uenditionem, aut fundi uel alterius rei temporalis permutationem beneficium ecclesiasticum fuerint adepti, in perpetuo mortali peccato et in continua excommunicatione uiuere; nec a quoquam preterquam a summo pontifice absolui posse, nisi in mortis articulo; nec absolutionem consequi, nisi relicto ita obtento beneficio, uel noua eiusdem impetrata post absolutionem prouisione. Interea quoties uel celebrant, uel sacrosanctam eucaristiam suscipiunt, iudicium sibi manducant  et bibunt , ac thesaurizant sibi iram et penas in die iusti iudicii Dei : quod ipse frequentius contra illos etiam in hoc mundo manifestum facit, dum aut repentinis calamitatibus domos et familias uendentium 13 atque ementium solet eradicare; aut prematura morte uel subitanea taliter promotos de medio tollere, sicut per experientiam licet obseruare. Dantes uero beneficium in custodiam et accipientes monemus illis penis subiacere que continentur in bulla Pii Iu pontificis maximi, et confirmata a sanctissimis successoribus eius Pio u et Gregorio XIII. Tales uero sunt ut beneficia in confidentiam seu in custodiam expresse siue occulte tradita, uacent ipso iure in curia Romana, et percipientes fructus non faciant suos, sed teneantur in utroque foro etiam ipsorum heredes ad restitutionem, recipientes uero titulum beneficiorum cum illo pacto, maioris excommunicationis late sententie penam ipso facto incurrere,  a qua nisi a Romano pontifice  non possint absolui.

II. Ne uero grauitas utriusque peccati de Simonia, et beneficii custodia, presertim a nostris curatis ignoretur, aut non cogitetur, statuimus a nobis siue a nostris uicariis generalibus, ne ulli presentato et nominato ad parochialem ecclesiam collatio decernatur, nisi prius in persona coram nobis uel ipsis compareat, ut interrogetur de modo et conditione qua beneficium obtinuerit, et eidem hoc nostrum statutum legatur, atque, si opus fuerit, explanetur; exigaturque sub interminatione diuini iudicii tam in hoc seculo quam in futuro, ab eodem iuramentum, an ulla Simonie labes, uel aliqua pactio de fructuum reseruatione, titulo parochialis ecclesie in custodiam recepto, in eius prouisione interuenerit.

III. Statuimus insuper antequam collationem impetret. 14 informationem legitimam per decanum uel curatum, seu uicarium parochie in qua  habitat ab eodem afferri de religione, uita, moribus et doctrina, et ubi a decennio, atque in qua existimatione uixerit, de iisdemque a nobis seu a uicariis nostris examinari; postremo fidei catholice seu Romane confessionem edi, iuxta formulam in nostra diecesi iam usitatam.

Iu. Preterea uolumus, ad repurgationem illius utriusque peccati, quod totam Ecclesiam offendit, ac ledit, a confessariis quibuscunque in ipso absolutionis sacramento adultos, tam ecclesiasticos, quam seculares, interrogari, potissimum si qua appareat suspicio an ipsimet utriusque illius peccati sint sibi conscii, uel aliquos alios reos esse cognouerint, et declarari penas a sanctissimis canonibus et pontificibus impositas; prohibemusque non sibi concessam absolutionem usurpare erga eos qui talibus fuerint infecti; erga illos uero qui tantum nouerunt alios utroque illo peccato infectos sic absolutione utantur ut iniungant post fraternam correctionem,  ab ipsis factam, nobis uel decano loci extra confessionem reuelare, retinentes ita parta inique beneficia ut remedium adhibeamus.



De residentia curatorum.

I. Ecclesiarum rectores debent quidem semper officio fungi atque ouium suarum curam habere, quasi pro animabus singularum Deo rationem reddituri. Eosdem uero oportet longe circumspectiores et in omnibus uigilantiores esse hoc tempore quo Satanas in Gallia uidetur non solas Ecclesias, sed particulares quosque expetiuisse ut 15 cribraret sicut triticum , et omnem potestatem accepisse seminandi passim zizania. Propterea primum obtestamur et precipimus in Domino omnibus Ecclesiarum parochialium in nostra diecesi rectoribus, ut a die huius synodi intra duos menses magis quam antea cum suo grege resideant, et sint assidui, ne si nunc fugerint uel abfuerint  quando uident lupum uenientem, se potius mercenarios ostendant quam pastores qui animas ponunt pro ouibus suis.

II. Ne quis autem statutum hoc tanquam a sola humilitate nostra aut ab alia humana inuentione profectum spernat uel negligat, sciat post longi temporis disputationem inter totius orbis Christiani clarissimos episcopos et doctores, in concilio Tridentino conuentum et declaratum in episcopatibus et minoribus parochiis pastorum residentiam esse de iure diuino, cuius transgressores peccarent mortaliter, nec fructus illorum beneficiorum suos facerent, sed teneri ad eorum fructuum restitutionem, quos superiores ecclesiastici debent fabrice ecclesiarum, aut pauperibus loci erogare; contumaces uero per censuras ecclesiasticas, aliaque iuris remedia, etiam usque ad priuationem compellere. De quibus a confessariis non residentes curatos decet moneri, nec sine satisfactionis obligatione absolutionem  in foro conscientie eisdem conferri.

III. Arbitramur uero olim maxime in nostra diecesi Ebroicensi diu multumque quesitum et litigatum quosnam episcopus pro dispensatis de residentia iudicare posset, ita ut non semel fuerit necessarium a nostris antecessoribus ea de re apostolicam 16 sedem Romanam consuli, que per felicis recordationis papas Urbanum et Gregorium X respondit solos ab illa residentia eximendos esse qui ipso facto uniuersali Ecclesie in curia Romana seruirent, ut continetur in ipsorum bullis ad episcopos Ebroicenses missis; que in nostro chartophylacio seruantur, et quorum exemplar in fine istorum statutorum curauimus transcribi. Nostra etate post concilium Tridentinum ne quidem sanctissimis Romanis pontificibus Pio Iu, Pio u, et Gregorio XIII placuit illos excipi, sed episcopos etiam cardinales et curatos uel ad residentiam de curia et Ecclesia Romana expulerunt, uel cegerunt beneficiis cedere, ac grauissimas penas non residentibus constituerunt,  non obstante quocunque priuilegio uel consuetudine. Que omnia ad nostram conscientiam exonerandam singulis nostre diecesis curatis in presenti synodo significanda duximus; ne querant excusationes in peccatis, aut existiment in nostra uel alterius potestate situm esse, illos a debito residentie non solum coram Deo et in conscientia, sed uel in Ecclesie foro quocunque pretextu liberare, maxime hoc infelici tempore et periculoso, quo lupi non parcunt gregi.

Iu. Scimus in residentia curatorum potius requiri persone industriam et diligentiam quam corporis in eodem loco desidentiam et inertiam, atque inter residentes numerandos potius qui, absentes corpore, spiritu et assidua speculatione gregi inuigilant, quam qui presentes corporaliter seipsos pascunt potius quam gregem, cui scandalo sunt. Attamen in Moyse, fideli Dei seruo, atque aliis uigilantissimis pastoribus fuit semper compertum diuturnam 17 ipsorum  corporalem absentiam aliquod magnum malum ouibus attulisse. Idcirco statuimus si extra tempus absentie a concilio Tridentino curatis concessum , in una trium Dominicarum consequentium curatus in sua parochia diuinum officium non fecerit, uel ipsi saltem non interfuerit, ut computetur pro non residente. Nam si laicus pro desertore ecclesie sue notatur et excommunicationi subiicitur, qui in aliqua de tribus Dominicis solemniori misse non adfuerit, quanto equius est curatum censeri pro non residente, qui tanto tempore suam ecclesiam deseruerit?

u. Quod si uel infirmitate, uel euidenti periculo, uel noua aliqua necessitate curatus non potuerit illo temporis spatio se presentem ecclesie sue prebere, tenebitur causam illam in pronao maioris misse uicarius publicare, et parochianos monere, ut si illam falsam uel fictam cognouerint, publice coram Ecclesia enuntient, uel priuatim decano indicent,  uel suis edituis, ut scripto mandetur quoties curatus Ecclesie uoluerit imponere quandiu ab eadem uel quoties in die Dominica defuerit. uolumus autem catalogum non residentium aut tempore debito deficientium curatorum per decanos describi, et ad nos fideliter referri, sub pena periurii contra iuramentum quod nobis prestabunt.

uI. Quoniam sunt qui per litigia et deuoluta fraudem faciunt sanctionibus de residentia et pluralitate beneficiorum, equum uidetur ut qui parochiane ecclesie fructus percipit, et gaudet possessione, pendente litigio ad residentie munus obligetur.

uII. Non ignoramus penas et multas contra non residentes in nostra diecesi constitutas et assuetas 18 oneribus nostri episcopatus subleuandis applicari, ob idque multitudinem non residentium ad nostrum commodum optabiliorem esse. Rogamus tamen et obtestamur iterum in Domino curatos  omnes, ut nos potius debita multa fraudent quam gregem suum presentia et suam salutem nostris utilitatibus anteponant, cogitentque potius de grauioribus illis penis que iuris diuini et naturalis transgressoribus imminent; cogitent  se uiuere in perpetuo mortali peccato quandiu preceptum diuinum de pastorum residentia uiolant; cogitent utroque iure non sibi deberi beneficium nisi propter officium, ideoque fructus suos non facere si suum non obierint ministerium, quemadmodum a concilio Tridentino fuit declaratum .

uIII. Quibusdam non sufficit beneficium sine ullo officio iniuste detinere, sed ne quid de fure et latrone omittant, non ueniunt ad suas parochias nisi in messe aut solutione fructuum, quibus quodam repentino latrocinio direptis et ablatis, fugiunt et absunt toto reliquo anno, etiam nullo relicto uicario. Alii uero circumforaneos et pudendos presbyteros conducunt ad ministeria ecclesiastica in sua absentia, uel presentia  peragenda, uel eisdem locant indignis modis sua sacerdotia. Unde infinita et exsecranda oriuntur scandala, quibus ut medeamur, statuimus post antecessores nostros ut nullus a parochianis pro uicario recipiatur et agnoscatur, nisi saltem semel in anno a nobis litteras adiunctionis habuerit, quibus nichil indignum egisse toto illo anno comprobetur quo a ministerio repellatur. Decanis autem mandamus ut a die huius synodi locationes parochialium Ecclesiarum uicariis uel aliis factas 19 uideant, ne forte turpes uel illicitas conditiones habeant, earumque exemplar ad nos transmitti curent. Si alicubi uero nullam locationem beneficii factam, sed tantum presbyterum conductum ad functionem uicarii cognouerint, iubemus ab eisdem uicarium idoneum constitui, iuxta concilium Tridentinum , cui fructus beneficii fideliter committant, de quibus portionem aliquam ipsi assignent, ut animarum cura nullatenus negligatur, et  beneficia ipsa minime debitis officiis defraudentur, nonobstante quacunque oppositione siue appellatione.

IX. Audimus, atque etiam in uisitatione nostra iam perspeximus, quod in nostra diecesi plures non modo duo, sed tria et quatuor, ac promiscue et indifferenter seculares et regulares, beneficia secularia et regularia obtineant. Cui malo, sicut a concilio Tridentino  nobis iniungitur, ut medeamur, mandamus singulis beneficiatis suas prouisiones et dispensationes nobis infra proximam synodum exhibere uisitandas et approbandas. Alias procedemus iuxta constitutionem Gregorii X, in concilio Lugdunensi contra hunc abusum editam et a concilio Tridentino renouatam.



De uita et honestate curatorum et aliorum ecclesiasticorum.

 I. Quamuis fides et ueritas non ex moribus expendi debeant, sed contra ex fide mores, attamen eorum religio et doctrina facile contemnuntur quorum uita despicitur. Ex quo aduersarii alienarunt plures ab Ecclesia catholica et abduxerunt post se ex deprauata ecclesiasticorum uita, quam pietatis et ueritatis ulla specie. Quocirca ut qui ex aduerso 20 sunt, confundantur, nichil mali habentes dicere de nobis , oramus in Domino non solos curatos, sed omnes ecclesiasticos, ut luceat eorum integritas ac puritas coram hominibus, ac uideant eorumdem opera bona et glorificent Patrem, qui in celis est , nec pudeat errantes in uiam redire et in gremium Ecclesie. Imprimis caueant omnes ecclesiastici ab illis uitiis propter que precipue irritatur Deus, et nomen eius blasphematur inter gentes , atque Ecclesia Dei affligitur. Sunt autem incontinentia, et uiolenta auaritia, cum pietas seu religio, nichil aliud quam questus existimari  uidetur. Propter hec uenit ira Dei in filios summi sacerdotis Heli, et in ipsam arcam Domini . Omnes itaque presertim curati ita domi uiuant ut careant non solo incontinentie crimine, sed criminis suspicione; nec mulieres ullas apud se retineant, de quibus mala suspicio efferri possit. Sint mores eorum sine auaritia, pro quocumque officio contenti his que sibi uel ius ipsum, uel laudabilis consuetudo constituit, ac ne quidem auidius siue inhumanius quod sibi debetur exigant, atque in omnibus pauperiorum rationem habeant. Scimus contra iis uitiis dementatos et excecatos nullum momentum habere uerba et monitiones, nec a Deo electum sacerdotem Heli liberasse animam suam per quotidianam filiorum de his uitiis increpationem: sed cum ipsis misere periisse, quoniam solo uerbo et non facto correxerat. Quocirca ut liberemus hac in parte animam nostram, denuntiamus omnibus diecesis nostre ecclesiasticis uiris, nisi a die huius synodi  a se  expulerint, et ab incontinentia destiterint, atque a sacrarum rerum negotiatione et nundinatione 21 cessarint, nos aduersus deprehensos progressuros usque ad priuationem beneficiorum, et alias penas pro eorum scandalo, obstinatione et contumacia condignas. Decanis autem mandamus ut in his exquirendis omnem diligentiam adhibeant, nec cuiquam indulgeant, nec de his criminibus cum quoquam per conniuentiam transigant, alioqui contra eosdem agemus ut contra ministros et fautores aliarum libidinum et rapinarum.

II. Secularibus hominibus nec Ioannis Baptiste austeritas, nec Christi in uictu popularitas probari potuit. Proinde satius est ecclesiasticos uiros fugere promiscua contubernia secularium, ac potius hospitalitatem inter se exercere. Quapropter prohibemus decanis et aliis ne Kalendas, uel alias conuentiones, cleri in publicis diuersoriis uel secularibus domibus habeant, sed ab ipsis omnia fieri precipimus cum  ordine in Ecclesia, sicut ab archidiaconis, et a nobis ipsis in procuratione uisitationum, ne cuiquam simus uel scandalo uel oneri. Desideramus etiam, si fieri possit, ecclesiasticos uiros in nostra diecesi ad publicas tabernas, ne quidem iter agendo, diuertere, sed sobrie atque ex caritate a suis compresbyteris excipi, sine tamen ullo grauamine; et ubique ebrietatem uitare, que indigna est omni homine, ac multo magis Christiano sacerdote, quem de ipsa conuictum uolumus carceri ad penitentiam in pane et aqua aliquandiu mancipari.

III. Denique quia secundum Scripturas sermo, uestitus, incessus et uultus annuntiant de homine ; sicut omnis sacerdos ab hominibus segregatur et assumitur in his que sunt ad Deum, ita debet eximi et separari ab hominibus, seculo et mundo seruientibus 22 siue in sermone siue in exteriori quocunque habitu, et gestu, ut internoscatur seruire Deo et non mundo. Itaque ex prescripto  concilii Tridentini  et predecessorum nostrorum, statuta etiam ad uerbum repetendo maxime de synodo hiemali anni millesimi quingentesimi septuagesimi tertii cautum sit ne quispiam uirorum ecclesiasticorum deferat uestes seu indumenta statui ecclesiastico discrepantia, nec pileos, presertim pendente diuino officio; nec femoralia circa genua abscissa et rugata, nec etiam indusia laciniosa, et sinuosa, seu camisias quas dicimus fronciatas, que uiris secularibus et laicis tantum congruunt et non ecclesiasticis, sub grauissimis penis contra ferentes infligendis; iniungendo ob id decanis nostris ut ad hoc aduertant, et quidquid super huiusmodi statuti transgressione uiderint et cognouerint, ex debito iuramenti per eos solemniter prestiti nobis diligenter et fideliter referant, ut contra transgressores uia iuris procedatur, ac ut unius pena exemplatis sit metus multorum. uolumus insuper omnes sacerdotes, Leuitas, et hypodiaconos, detonso superius capite toto, solam circuli coronam  relinquere, ac barbam prolixam nullatenus deferre.

Iu. Quoniam comminationem nostrorum predecessorum nichil profuisse apparet, sed potius malum in dies ingrauatum iam in multorum contumaciam et conspirationem euasisse, ex prescripto concilii Tridentini  penas augendo contra contumaces, in presenti synodo decernimus et declaramus excommunicationem ipso facto incurrere, sanctorum Patrum ac predecessorum nostrorum pluries iterato, ac nostro statuto inobedientes et rebelles; nec prius 23 fraterna correctione et admonitione indigere publice et contra publica statuta scienter et pertinaciter peccantes, sed publicam mereri cercitionem. Ideoque iubemus ecclesiasticos omnes, presertim curatos, ita seculariter uestitos pro excommunicatis ab omnibus uitari, a suis uero parochianis atque ab aliis ingressu ecclesie prohiberi, nec missam eorum, nec aliud sacrum officium audiri. Quod si non obstante  tali excommunicatione perstiterint uel sacras functiones facere, uel secularem illum habitum gestare, atque ecclesiasticum negligere, sicut contra ecclesiasticarum censurarum contemptores ad priuationem beneficiorum que possederint, atque ad alias penas canonicas procedemus, seculo reddituri quos seculo malle seruire quam Deo uita et uestitus ipse annuntiant, nonobstante quacunque oppositione uel appellatione, sicut procedere ab eodem sacro concilio Tridentino  iubemur. Atque idem decernimus de ecclesiasticis quorum in ore turpiloquium et iuramenta quotidiana pias aures offendunt, et ecclesie probro sunt ac scandalo. Alios uero monemus qui sordidius induuntur quam deceat ordinem sacerdotalem, ut animi nitorem et munditiem relucere faciant etiam in exteriori uita et habitu, ne uituperetur ac spernatur eorum ministerium et in contumeliam Ecclesie recidat.



De officio curatorum et uicariorum.


I. Perinde est curatos non residere et in residentia otiosos esse. Scriptura desiderat pastores omnes esse potentes exhortari populum in doctrina sana, et contradicentes reuincere ; quod multo magis desiderat nostri temporis necessitas, in 24 qua messis quidem multa, operarii uero pauci ; nec solum dormientibus, sed peruigilantibus rectoribus inimici homines angeli Satane palam per Ecclesias superseminant zizania. Fere fit etiam ut oues libentius uocem proprii pastoris audiant quam mercenarii, sicut pastori maior solet et debet esse cura de pascendis et docendis ouibus quam mercenario. Considerent itaque curati omnes, ut officii sui, ita temporis necessitatem, ac sepe memoria repetant dictum Pauli: ue mihi si non euangelizauero; necessitas enim mihi incumbit . Si desperant de sua ignorantia, uel  dicendi exercitatione, sperent in Domino qui linguas mutorum facit disertas , et euangelizantibus dat uerbum uirtute multa . Cum illa spe ac Dei inuocatione attendant lectioni; homilias saltem, et sermones habeant, tam Latine quam Gallice, a doctis uiris et catholicis in subsidium curatorum editos; estu fidei ac salutis populi sui ardeant; ita usu ueniet ut qui loqui non audebant, uel non poterant, magistri in Isrel repente fiant. Nolumus tamen concionandi gratiam nactos aspernari, uel repellere a suis prorsus Ecclesiis alios concionatores a nobis missos, de quibus postea sermo habebitur; sed illos potius excipere sicut angelos Dei, ac dextras fraternitatis dare, populoque commendare, et cum illis de doctrina atque occurrentibus difficultatibus conferre. Cui uero per imperitiam, uel per sermonis impotentiam docendi populum negatur facultas, uicarium sibi asciscat qui hoc munus suppleat, aut uicinum aliquem curatum seu presbyterum, non omnino concionandi ignarum, quandoque  inuitet; aut curet aliquem de religiosis concionatoribus, quam sepissime poterit, in suam pareciam 25 uentitare, ne populus, per imperitiam uel negligentiam curati, nesciat ueram fidem, et eius loco heresim alicunde imbibat.

II. Ante omnia sint solliciti curati ne ullus a maximo usque ad minimum ignoret saltem necessaria ad salutem, ueluti contenta in Symbolo apostolico et Decalogo; que ut paruuli, ac rustici atque alii admodum rudes ex usu et frequentia audiendi addiscant et memoria teneant, precipimus in quacunque parecia diebus festis ad primam missam, seruis et ancillis designatam, siue alta siue submissa uoce celebretur, sicut ad magnam et solemniorem missam, statim in utraque post Agnus Dei, diebus uero Dominicis post pronaon, ut puer alta, distincta et ab omnibus intelligibili uoce Gallica pronuntiet, primum utrumque Symbolum apostolicum, Decalogum ipsum, et mandata seniorum, seu precepta Ecclesie, sicut  habentur Gallice in Horis ad usum Ebroicensis diecesis; unde in tabella describi poterunt, ex qua manibus prehensa puer illa recitabit. Scimus in quibusdam diecesibus hec eadem pronuntiari in pronao per presbyterum celebrantem; sed, sicut in aliis quibusdam fit, maluimus per puerum proclamari, quoniam eius uox omnes et precipue pueros magis afficit atque attentiores facit. Non sufficit autem fidei articulos et Dei mandata populo proponere atque inculcare, nisi prouideatur ut opere compleantur, et de transgressione penitentia agatur, uel pena sumatur.

III. Primum itaque curati sint diligentes in agnoscendo uultu pecoris sui, sciantque uocare nominatim, presertim hoc infelici tempore, atque ante ipsum in occursum luporum uadant, orent, obsecrent, 26 increpent singulos parochianos, ut sani sint in fide et caueant ab heresi atque infidelitate. Adhortentur eosdem ad sanctius uiuendum, instantius  orandum, ad faciendos fructus dignos penitentie in ieiuniis, lacrymis, eleemosynis, atque ad frequentius de sacramentis communicandum, potissimum de altaris sacrificio diebus solemnioribus, ne in penam precedentium peccatorum ipsi inducantur in tentationem et labentur in heresim; ut Deus auxilietur, atque anima de presentia corporis Christi et gratiarum copia in ueritate confirmetur. In his autem omnibus clerus populo preeat et preluceat; ut uitam emendet in melius, preces publicas et supplicationes adaugeat, altarisque sacrificium quotidie deuotius offerat pro lege, grege, principum ac populi afflictionibus, et periculosis temporibus in que deuenimus.

Iu. Mandamus igitur toto hoc anno quotidie, uel saltem ter in hebdomada cum diebus festis, mane seu uespere, per omnes ecclesias nostre diecesis fieri extraordinarias preces et processiones, intra uel extra easdem ecclesias, in quibus precipue litania decantetur  cum collectis et orationibus, quibus imploretur Dei et sanctorum misericordia pro conseruatione fidei et Ecclesie catholice, pro principum ac populi tranquillitate, cum illa collecta que in die ueneris sancte dicitur pro hereticis et schismaticis, uel alia dicatur pro eisdem, ut aliquando quietam et tranquillam uitam agamus in omni pietate et integritate . Ad priuatas illas processiones precipimus curatis residentibus et absentium uicariis uenire, necnon singulis presbyteris in parochia habituatis, atque aliis clericis in penam peccati rebellionis et 27 contumacie, nisi in conscientia iustum haberint impedimentum quod in aliud tempus non potuerunt differre. Mandamus etiam singulis presbyteris nostre diecesis cuiuscunque conditionis et professionis ut, in omni missa siue publica siue priuata, tales collectas adhibeant sub predicta pena, nisi fiat missa que nullam admittat memoriam. Singulis insuper mensibus, aliquo die festo, in omni parochia atque alia ecclesia collegiata seu conuentuali,  mandamus solemnem processionem fieri, quam in urbibus et oppidis uolumus esse generalem, ita ut ante uel post illam cantetur missa de sancto Spiritu, aut de altaris Sacramento cum superioribus collectis, in qua teneantur sub eadem pena adesse supra nominati in habitu decenti cum populo.

u. Cum multa sint nobis instituta a Christo contra tentationes diaboli, tum maxime commendatur sacramentum, quod ob id confirmationis nominatur, in quo caro ungitur ut anima ad luctam confortetur, et caro signatur ut de Spiritu sancto anima muniatur, quod tanti fecerunt primi Christiani ut sine eo imperfectum ad pugnandum et resistendum diabolo existimarint Christianum. Satane uero astutia, sicut alia Christianorum arma quibus expugnatur et retunditur, ita et hec contemptui ut essent curauit, adeo ut iam non solum a paucis petatur confirmatio, sed a plurimis non putetur esse sacramentum,  uel aliquid contra uitia et tentamenta ualere. Ceterum quoniam totus mundus in maligno positus , et diabolus. solutus est, habens iram magnam, doceant concionatores, et curati nusquam fortasse populo magis hoc sacramentum exstitisse necessarium quam nunc sit, et adhortentur ut episcopo 28 per parochias obambulanti et uisitanti, sicut olim moris erat, pueri et puelle presententur ad confirmationem recipiendam, adultos quoque laicos et adultas ut non pudeat recipere quod decuit ab infantia recepisse. uerum moneant neminem prius ad signandum episcopo offerendum quam articulos fidei nouerit profiteri, et sacramento confessionis animam repurgarit, que Spiritu sancto ad fidei constantiam sit munienda et corroboranda.

uI. In administratione sacramentorum curati uel uicarii eam saltem exhibeant tam internam quam externam sanctitatem et reuerentiam quam in ipsorum  susceptione debet a laicis requirere, ne iudicium et condemnationem sibi aduocent ex indigna exhibitione, sicut suscipientes ex indigna participatione. Siue cum baptizant, siue cum absoluunt, siue cum aliud sacramentum conferunt, iustum quidem esset ac pium ab ipsis aliqua prefatione in lingua uulgari explicari uim et uirtutem sacramenti quod ipsis a concilio Tridentino mandatur. Si tamen, donec aliter prouisum fuerit, ad id prestandum minus sunt idonei, saltem signorum exteriorum honestate ac dignitate ostendant res diuinas ac sacras ibi contineri, et uocis ac gestus honore et grauitate, easdem a se tractari et donari. uasa igitur, linteamina atque omnia exterioria signa sacramentorum munda sint et diuinitatem quamdam pre se ferentia; ministrantes uero sacramentum cum magna ueneratione, attentione ac distinctione pronuntient uerba et ceremonias operentur. Ceterum quoniam in his iam summam negligentiam multorum atque etiam contemptum  sumus experti, statuimus delinquentes non in solo ere, sed in corpore debitas 29 penas sue negligentie et contemptus luere per iniunctas penitentias.

uII. Quandoquidem omnia cum ordine fieri oportet in Ecclesia, sicut curati et uicarii subsunt episcopo, archidiacono, et decano, ita par est omnes alios presbyteros habituatos in parochia, siue aliunde aduenientes subesse curato, uel eius uicario, ac nisi de eorum assensu quidquam audere in Ecclesia in penam ipso facto suspensionis a diuinis, ut caueatur schismatis in eadem ecclesia occasio. uideant tamen illi ne potestate in suos auxiliarios abutantur sub eadem pena, quibus etiam mandamus alterius diecesis presbyteros non recipere uel admittere ad ullum officium diuinum peragendum, nisi litteras sui presbyteratus a nobis uisas et approbatas cum professione fidei catholice attulerint.

uIII. Ne idem ordo ecclesie interuertatur, nolumus quidquam noui in ecclesias nobis inconsultis introduci,  siue in ceremoniis, siue in cantu, siue in imaginibus, siue in officio diuino, siue in fraternitatibus, aut aliis quibuscunque modis. Nolumus autem, nisi maxima inciderit causa et necessitas, plures altas missas in eadem ecclesia simul celebrari, uel plures chororum cantus permisceri, aut diebus Dominicis atque aliis festis, pendente maiori missa, alias priuatas fieri nisi post, Agnus Dei, ne preter ordinem ecclesie perturbatum, detur quibusdam more impatientibus abeundi, ante publicum sacrum peractum, occasio. Qui contra fecerit, pro rebelle, contumaci atque etiam schismatico ab omnibus habeatur.

IX. Quoniam ut qui probati sunt manifesti fiant, cogimur zizania cum tritico perferre. et meretricem heresim 30 cum legitima Christi sponsa Ecclesia catholica in eodem populo et iisdem edibus tolerare, curati ac uicarii primum moneant parochianos a Scriptura omnes hereses tanquam mulieres fornicarias  et adulteras ueritatis appellari; nec propterea sibi putent esse licitum heresim, uel minime periculosum heretica conuenticula adire et audire, si per principum edicta permittuntur. Nec enim si ad euitandum maius malum lupanaria iubentur esse libera in populis et ciuitatibus, ob id fuerit honestum uel licitum patrifamilias uxorem aut liberos sinere lupanaria uisere et frequentare.

X. Preterea declarent ipso facto excommunicatos a conciliis et apostolice sedis Romane pontificibus, qui hereticorum conciones audierint, conuenticulis interfuerint, libros legerint et apud se retinuerint, uel fraternitatis et amicitie causa, et non necessitatis, cum eisdem fuerint conuersati, ita ut non liceat cum ipsis matrimoniis iungere, mercimonia exercere, eorum artificio uel arte uti, cum eisdem colloqui, uel habitare, nisi quantum humana necessitas cogit, uel certa spes ostenditur eos lucrandi Christo, uel ex officio incumbit.

 XI. Ne tamen coarguantur catholici, tanquam reipublice et societatis humane perturbatores ac principum legibus inobedientes, moneant curati suos parochianos ut hereticos nec uerbo nec facto offendant, patiantur eos libertate legum frui que principibus placuerunt, tametsi non possint approbari; orent assidue pro ipsis, demonstrent se de eorum perditione ex animo dolere, pro eorum conuersione omnia paratos esse agere, ut agnoscantur filii Patris sui, qui solem suum oriri facit super bonos et malos .

31 XII. Si quis de parochianis ab heresi preuentus fuerit, eum curatus uel uicarius in spiritu lenitatis admoneat, et omnes intercessores adhibeat quos existimarit quidquam posse ad lapsum reuocandum; saltem doceat ipsam unam esse catholicam Ecclesiam quam tenemus, extra quam non sit salus; que uel hoc solo signo cognoscitur esse uera Ecclesia, ac Christi legitima sponsa, quod ab omnibus hereticis semper oppressa fuerit et afflicta; semper tamen  tandem obtinuerit, et omnes hereses, tanquam ancillas, de domo Dei et hereditate proscripserit, in qua ipsa sola, tanquam legitima uxor, manserit; tam certo sperandum ita fore hereticis nostri temporis quam superioribus omnibus aliis ita accidit, quantumcunque ualerent armis, potentia, multitudine errantium, pietatis specie, doctrina et Scripturarum auctoritate; nichil dici contra Ecclesiam a recentioribus quod ab antiquis illis non dictum, nec fieri quod non factum fuerit prius. Ponat ob oculos indigna facinora quibus introducta est et firmatur noua religio, nec Antichristum plura nec magis exsecranda designaturum, cum uenerit Christum aperte negare et oppugnare.

XIII. Si parochianus admonitiones non audierit, sed exierit ab ecclesia retro post Satanam, curatus uel uicarius iubeat ab aliis, tanquam hominem hereticum, uitari et ipso facto excommunicatum. Non tamen desinat ouem perditam querere omnibus  quibus poterit modis. Quod si uexatio aliqua uel morbus ipsi dederit intellectum, non exspectet curatus donec ab ipso uocetur, sed ultro se offerat, atque etiam cum lacrymis inuitet ad penitentiam et ad reconciliationem cum Christo et Ecclesia; nec de 32 quoquam desperet quandiu spirarit. Si sine penitentie sacramento decesserit, uel saltem quesierit, cum potuerit, non sepeliatur Christiana sepultura, nec pro ipso oretur.

XIu. Sin aliquando dederit illi Deus penitentiam : quoties ingemuerit et ad Ecclesiam redierit, uolumus a curato et tota Ecclesia cum gaudio excipi, et ad nostrum penitentiarium pro fidei professione, cognoscenda conuersione et accipienda penitentia transmitti. Quamuis autem cor contritum et humiliatum non grauetur de peccato etiam publice satisfacere et grauissima queque subire, si tamen aliquam iustam causam allegarit rediens ab heresi quominus penitentiarium nostrum  adeat, illam nobis significari statuimus a curato uel uicario, ut ipsi uel alteri penitentiarii operam demandemus. Prohibemus autem ne redeunti heresis improperetur, sed omnes meminerint conditionis sue, ne et ipsi tententur.

Xu. Sicut renatorum in baptismate, et morientium regestum a curatis uel uicariis confici debet, ita mandamus describi nomina deficientium ab Ecclesia, nec in ea communicantium, quasi mortuorum, et diem quo ceperint deficere, ac uicissim nomina redeuntium ad eamdem Ecclesiam quasi rediuiuorum; et statim ut utrumque contigerit, a curatis uel uicariis nobis significari per litteras nostro secretario in ciuitate Ebroicensi dirigendas.

XuI. Si in hereticorum conuenticulo redeuntes ad Ecclesiam uir et uxor matrimonium contraxerint et celebrarint, statuimus, cessante omni alio canonico impedimento, ipsis in facie Ecclesie benedictionem sacerdotalem in nuptiali missa a curato uel uicario  conferri, ne saltem dubitari possit an eorum matrimonium 33 careat sacramenti ratione et gratia. Nolumus tamen aliam nuptiarum solemnitatem repeti.

XuII. Antea inter doctos ac pios uiros dubitatum fuit an baptisma a Caluinistis administratum pro uero credi deberet, quoniam non haberent intentionem baptizandi in remissionem peccatorum; aut si baptizati paruuli ab ipsis cum representantur Ecclesie, iterum essent aqua perfundendi, saltem sub conditione assueta: Si tu non es baptizatus, ego te baptizo. Ante decisionem apostolice sedis Romane, licuit fortasse cuique in suo sensu abundare, uerum quoniam posthabitam de hac difficultate disputationem et inquisitionem, felicis recordationis Pius u definiuit uerum esse baptisma quo uterentur Caluiniste, adhibentes formam et materiam institutam a Christo cum intentione generali faciendi quod Christus instituit, licet errarent in particulari illa interpretatione  et singulari intentione ut alii fere omnes heretici errarunt, uel circa intelligentiam forme baptismalis, uel circa aliquem eius effectum, ob id baptizatos ab ipsis Caluinistis non iterum tingendos sub conditione: Si tu non es baptizatus, ego te baptizo, quoniam ista clausula esset introducta quando iuste dubitatur de facto baptismi, quod nec publice fieret nec sufficientes testes haberet, ut quando obstetrix, uel alius in necessitate clam baptizat et affirmat se baptizasse, cui soli in facie Ecclesie credi non debet. Idcirco quia tum deficit facti probatio, merito precipitur illa cautio: Si tu non es baptizatus, ego te baptizo. Quoniam uero Caluiniste baptizarent in publico cetu, de ipsorum facto non posse ambigi idem pontifex statuit, ac male applicari illam clausulam baptismati, quod in debita 34 materia et forma cum intentione generali publice fieri constaret, quod nichil aliud esset quam uerum baptisma iterare, uel in dubium adducere. Quam definitionem  idem Pius pontifex ante quinque uel sex annos per breue ac per internuntium apostolicum dignatus fuit nobis atque aliis qui tum Lutetie Parisiorum fungebamur concionatorum officio significare, atque inhibere ne aliter doceremus. Ne igitur permittamus, post declarationem sedis apostolice, iam manifestum errorem in nostra diecesi inolescere, interdicimus omnibus curatis et presbyteris sub pena suspensionis ipso facto a diuinis, et suspicionis de schismate atque heresi, ne allatos ad se pueros, iam baptizatos a Caluinistis audeant iterum tingere sub illa conditione; sed sine ulla lotione perficiant in ipsis omnes alios ritus baptismatis ab illis omissos, quod idem in adultis redeuntibus ab heresi agi iubemus, qui baptismum non in Ecclesia catholica, sed in Caluinistarum uel alia simili secta susceperunt.

XuIII. Predictum ac compertum semper fuit hereses in atheismum et regnum diaboli desinere, qui operatur in filios dissidentie et infidelitatis illicitas artes et maleficas diuinationis, sortilegii et magie,  quibus infelix nostra etas post infinitas hereses passim inficitur. Circumspiciant itaque curati, si qui uiuant in suo grege illusores, uentri suo et nulli religioni seruientes, nec ad ecclesiam uenientes, nec heretice prauitatis exercitium facientes. Aut si sint de sortilegio ac maleficio suspecti et notati, quorum nomina ac statum uolumus nobis denuntiari, ut quid facto opus sit deliberemus, mandantes confessariis omnibus ut iniungant singulis confitentibus post fraternam correctionem reuelare extra confessionem curato 35 uel nobis ipsis si quos nouerint in occulto illorum criminum contumaces reos, sicut etiam adulterii, ueneficii, usure, et aliorum quibus ira Dei contra totam Ecclesiam prouocatur.

XIX. Postremo curati uel uicarii sui officii esse intelligant uidere an quisque recte suum faciat officium, siue ecclesiasticus siue secularis sit, et errantes monere atque increpare, obstinatos uero ad nos deferre; inspiciant si qua sint matrimonia illicita,  nec extra tempora, nec sine requisitis proclamationibus, nisi de expresso mandato nostro et licentia, audeant nuptialem benedictionem dare uel matrimonia iungere sub penis, arbitrio nostro imponendis. Quoniam uero in causa matrimoniali atque aliis materiis dispensationes apostolice ordinariis locorum committi solent, atque inde grauia scandala oriuntur, quod obtinentium preces suppressa plerumque, aut non satis comperta probataque ueritate nitantur, nichilominus suum sortiri effectum sinuntur, statuimus in futurum ne curati uel uicarii demandent exsecutioni tales dispensationes, nisi prius causa per nostrum promototem examinata a nobis ipsis cum nostro officiali fuerit comprobata et dispensatio subsignata, ne quid per obreptionem committatur. Studeant insuper curati diuortia et litigia inter suos parochianos componere, presertim leuibus causis contracta, et contumaces a communione sacramentorum arceant, nec notos excommunicatos  ecclesiam ingredi sinant, sicut nec egrotos sine confessione et uiatico, si fieri potest, decedere. Quod ne accidat, ut audierint aliquem infirmari, ipsum pro officio sacerdotii uisitent, et ad prouidendum anime saluti adhortentur, nec de parochia abeant nisi 36 relicto qui uices eorum suppleat. Sicut inobedientes parochiani non merentur sepeliri Christiana sepultura, ita curati uel uicarii, si suo hac in re defuerint officio, reddant rationem in die iusti iudicii pro sue ouis perditione, et ad publicam penitentiam cum his qui liberos per negligentiam suffocant sunt redigendi. Interdicimus autem ne fiat consecratio eucaristie in priuatis ac profanis cubiculis, etiam ad usum egrotorum, quoniam maluerunt primi Christiani in honorem tanti sacramenti ab ecclesia ad egrotum etiam tempore persecutionum deferri, uel domi ad repentinos usus seruari quam in locis non sacris consecrari. Plerique simplices presbyteri, officii sui ac gradus immemores, audent ipsis diebus festis atque aliis cum galero et sine superlicio sacris  interesse, ac dedignantur operam suam curato uel uicario in officiis diuinis prestare, maluntque se laicis admiscere atque etiam sua priuata missa confecta a toto reliquo officio abscedere. Ne hoc scandalum serpat latius, declaramus omnes presbyteros constitui pro hominibus in his que sunt ad Deum , ut pro populo sacras omnes functiones obeant; ideoque quemlibet addictum esse parochie quam incolit, ut ei inseruiat pro populo in omnibus officiis que sunt ad Deum, et in eo distingui a populo. Qua de causa quisquis de presbyteris uenerit in ecclesiam, et in habitu detrectarit cum curato et aliis de presbyterio diuina officia facere, tanquam non presbyterum, suspensum esse iubemus a diuinis ipso facto, et ad laicam communionem cum secularibus redigi, nec non per decanum citari coram Officiali nostro ad neglecti officii reddendam rationem.



De officio populi


37 I. Populus de suis calamitatibus libenter conqueritur et lamentatur. Graue uero ipsi est et odiosum de earum causis, suisque peccatis, ac de remediis cogitare per uite emendationem, et penitentiam, per diuini cultus et celestium mandatorum accurationem obseruationem, quibus ira Dei mitigetur, et misericordia imploretur. Omnes enim fere quasi desperantes seipsos suis miseriis fiunt deteriores, et optimi sibi uidentur qui confitentur uerbis fidem catholicam, factis autem negant .

II. Ante omnia singuli in ea moriantur religione et Ecclesia, que consensu, et successione Christianorum populorum ad nos usque peruenit. Ipsam uero improbantibus ac suadentibus mutationem respondeant sine contentione quod respondendum in talibus controuersiis Dauid, Elias et apostolus Paulus docuerunt. Cum priori dicant Deo: Si mutationem  sequor, ecce nationem filiorum tuorum reprobaui ; cum altero in summa rerum desperatione ad consolationem concludant: Sufficit mihi, Domine, tolle animam meam; neque enim melior sum quam patres mei . Cum Paulo uero exclament: Si ueritas in Ecclesia catholica non est, ergo qui dormierunt in Christo perierunt?  Considerent, quandiu antiqua religio apud omnes ualuit, quam sanctius et felicius uiueretur, et quam fides ac caritas, que perfectio et finis legis est, inter homines sincerius coleretur. Si quando uero audierint blasphemias, nouitates, et contentiones de religione, obturantes aures suas longo longius fugiant, quemadmodum Ireneus loquitur de primis Christianis, si quando inciderent in hereticos.

38 III. Nec uero solam Patrum suorum fidem emulentur, sed pietatem et integritatem, si finem publice afflictionis sperant a Deo, presertim cum adhuc manus eius ad percutiendum sit extenta et furor magis ac magis per libertatem hereseon et  blasphemiarum irritetur.

Iu. Idcirco preter illa que per curatos mandauimus proponi et suaderi populo, singuli effundant corda sua coram Domino in confessione uere fidei, emendatione uite, fructibus penitentie, mandatorum obseruatione, et uenie pro publicis ac priuatis offensionibus diurna et nocturna supplicatione.

u. Optandum quidem esset populum sine intermissione orare, et omni hora cultui ac sacris officiis uacare, sed quoniam creatur ut operetur terram, et peccato compellitur ut in sudore uultus sui uictum querat , ac labores manuum suarum comedat , non potest nec debet assidue orationi ac celestibus actionibus operam dare. Quoniam tamen neque qui plantat, neque qui rigat, est aliquid, sed qui incrementum dat, Deus : omni die antequam homo exeat ad opus suum, ueniat  in ecclesiam sacrum auditurus. In quo de preteritis Deo gratias agat, et suas ac totius  familie operas eius benedictioni commendet, eumdemque inuocet ad euitanda peccata et pericula, nec obliuiscatur preces facere pro publica tranquillitate fidei catholice et reipublice. Sin loci distantia uel alio iusto impedimento homini seculari non licuerit ad ecclesiam uenire, saltem non omittat quod sui est officii erga Deum prestare, et liberos, seruos atque ancillas, ac denique totam familiam doceat et assuefaciat petere a Deo panem suum quotidianum, profiteri Symbolum apostolicum, 39 et gratiarum actionem pro omnibus beneficiis, cum peccatorum recognitione et confessione, quibus admisceantur precatiuncule pro necessitate temporis et Ecclesie pace. Preterea cum Gallorum annales recitent difficilioribus temporibus instituisse maiores nostros, ut ad sonitum campane in ortu solis, meridie et occasu admoneretur populus, quocunque in opere esset, singulariter orare ad opem Dei implorandam, uolumus illum morem per hereses et  pietatis incuriam multis locis intermissum renouari et retineri, presertim publica calamitate nos ad id impellente. Nec istis insisteremus, nisi spectaremus plerosque cum familiis a somno ad pastum tanquam bruta animantia ferri, nec ullo sensu pietatis tangi uel affici, sed quo magis affligimur, eo magis obmutescere et stupere. De his precipimus moneri ac durius increpari populum a curatis, concionatoribus. scholarum magistris ac confessariis.

uI. Dies festos secundum Scripturas instituit Deus in monimentum ac memoriam suorum beneficiorum, ut ea homo agnosceret et de ipsis gratias ageret , atque ut ad Dei imitationem quando creauit celum et terram et postea quieuit, ipse homo, post dies laboribus assignatos, aliquem sciret quieti et contemplationi diuine bonitatis et gratiarum actioni impendere. Ita Sabbatum Iudeis fuerat impositum, ut septimo die quiescerent ad exemplum Dei et speculandis creationis operibus, et gratiis de ipsa agendis incumberent. Nec unicum  illud festum ipse Deus prescripserat, sed alia multa in recordationem et considerationem multorum particularium beneficiorum que ipsis contulerat, pro quibus gratias agerent. Pro Sabbato Iudaico dies Dominicus successit Christianis 40 in signum et monumentum redemptionis nostre, quasi secunde creationis et reparationis quam Christus in cruce operatus est, et requieuit ab opere sue passionis, quod tum consummauit. uerum quemadmodum non solum unicum Sabbati festum Iudeis imperabatur, sed quoties aliqua eximia beneficia Deus per Moysen et alios sanctos uiros illis elargiebatur, toties festa ad perpetuam illorum colendam memoriam et contemplationem decernebantur; ita populo Christiano non unicum festum diei Dominici fuit relinquendum, sed plura constituenda pro singularibus donis per Christum, uirginem eius Matrem, apostolos, atque alios sanctos et sanctas receptis, ne simus immemores eorum et ingrati. Cessare uero oportet Christianum,  sicut Iudeum, in die festo maxime a uitiis et peccatis, quoniam seruire debet Deo, cui displicet omne peccatum et uitium; sed ultra decet ipsum cessare ab omni opere seculari corporeo, seruili atque aliis diebus licito et consuelo, quoniam festa a creatione mundi fuerunt introducta ut animus cum corpore cessaret a seculo, et auocaretur a sollicitudinibus et laboribus huius mundi, occuparetur uero in Dei obsequio, recognoscendis eius beneficiis et gratiis referendis. Arbitramur nullo seculo grauius nec frequentius peccari contra festorum sanctam et legitimam obseruationem quam in nostro, quandoquidem plures ipsa insumunt uoluptatibus huius seculi sectandis, in tabernis, ganeis, lusibus illicitis, et aliis uanis atque etiam uitiosis actionibus, presertim dum celebrantur sacra officia; ex quo non miramur, si nos apprehenderunt mala que per prophetas Deus festorum uiolatoribus comminatur . Nundine passim, etiam queuis dissolutiones  illis diebus, 41 negotiationes, mercature, aurigationes et uecture exercentur, et ab aliis diebus, quibus licent, in festa differuntur, ut duplex malum et peccatum committatur. Curati igitur siue uicarii, concionatores, et confessarii sint diligentes in redarguendo populo de ingratitudine erga Deum, et mortali peccato quod contra Dei ordinationem in uiolatione festorum incurrunt, ac de uindicta et ultione. Statuimus autem diebus festis nec emptiones, nec uenditiones, nec locationes, nec auctiones, nec ullas dissolutiones, nec quascunque negotiationes, nec carnium et aliarum rerum expositiones, presertim in atriis et cemeteriis templorum fieri; nundinas uero ipsis festis assignatas in precedentem uel sequentem diem reiici, et per uicinas parochias id prius significari. Aurigationes etiam et uecturas, atque omne opus manuum et iumentorum exerceri prohibemus, nisi quando in messe et uindemia secundum iura eris intemperies, uel alio tempore  summa et notoria necessitas excusauerint. Ceterum uectationes que non affectata malitia, sed per extraneos transeuntes in nostra diecesi in festa incidunt, saltem inhiberi mandamus, ne in publicum, nisi post solemnioris misse absolutionem, prodeant, sicut cauponas atque alia loca publice corruptele saltem tempore diuini Officii occludi. Porro omnes festorum sine euidente necessitate transgressores et potissimum contumaces aut deprehensos in cauponis, in ganeis aut actionibus illicitis, iubemus coram nostro Officiali citari, et preter multam, ipsis penitentiam iniungi pro peccato et scandalo: ac relapsos uel excommunicari, uel in carcerem retrudi. Obtestamur autem dominos seculares ac iudices, ut in hac re obsequium prestent Deo ac nobis 42 porrigant manus adiutrices, ne, si tot sacrilegia impunita euaserint, iram Dei in omnes accersant.

uII. Fratrias et fraternitates precipue que caritati in nostra diecesi deputantur approbamus, et omnia fere caritatis opera que per ipsas exercentur  laudamus, ut sunt omnia diuina Officia et ornamenta Ecclesiarum, quorumcunque etiam peste mortuorum sepulturas, et exsequias, necnon in pauperes eleemosynas. uerum quoniam audiuimus comessationes et ebrietates, et alias si non omnino malas, ineptas tamen confederationes et actiones caritatis nomine uelari, monemus et adhortamur fratres ne quidquam deinceps in suis cetibus indignum hominibus Christianis committant, nec tam sepe, nec tantis sumptibus conuiuentur; sed pauperiorum fratrum et publice calamitatis rationem habeant, ac potius multiplicandis operibus uere caritatis studeant. Si quid in his atque aliis fraternitatibus nostre diecesis correctione dignum occurrerit, de hoc uolumus nos a curatis seu uicariis certiores fieri. Hoc unum uero omnibus fraternitatibus interdicimus, ne in priuatis suis sacris aquam uel panem benedici diebus Dominicis faciant, ipso facto suspendendo a diuinis presbyterum cuiuscunque status et professionis,  qui se illis per nostram diecesim in hoc ministrum prebuerit: ne pretextu priuatorum sacrorum populus auocetur a missa et Officio parochiali, sicut fere fit: cum tamen minime liceat omittere uel negligere id quod est precepti per illud quod tantum est deuotionis et supererogationis.

uIII. Quoniam ecclesia domus Dei et orationis esse debet, quam deceat sanctitudo, non possumus non moueri de populi irreuerentia, qui non aliter se gerit 43 in ea quam in aliquo negotiationis foro. uerum cum sciamus adhortationes et monitiones parum proficere erga populum, nisi sit qui in presentia increpet et assiduitate duritiem eius frangat, statuimus per curatum seu uicarium cum presbyteris, nobilibus uiris, iudicibus, si qui exstiterint, edituis ecclesie, eligi tres: unum de presbyteris, alterum de fraternitate caritatis, si ibi sit, uel de populo, sicut et tertium, uiros boni testimonii et maiores natu, ut eorum canitiem ceteri reuereantur, qui electionem  de se factam tenebuntur acceptare in uirtute sancte obedientie Deo, episcopo, et proprio curato debite; et ecclesie ostiarii nominabuntur, propter officium quod illis imponimus, ut diebus festis obseruent et notent qui de presbyteris et parochianis abfuerint ab ecclesie Officiis, et inquirant qua de causa defecerint, an interea in cauponis, uel lusibus, uel aliis secularibus negotiis tempus insumant. Intra ecclesiam uero uideant quem quisque locum et ordinem tenere debeat, ne sicut praui moris et ambitionis est quibusdam, aliqui de populo primas cathedras occupent propius altare ante presbyteros, post quos decet omnes conuenienter sedere, pro sua qualitate et conditione, atque in hoc standum erit iudicio et arbitrio ostiariorum, ut cessent per Ecclesias ea de re solite contentiones et dissidia. Circumspiciant ipsi postea quid quisque agat in ecclesia, et quomodo se gerat a minimo usque ad maximum; si caput aperiat, genua cum opus est flectat, Officio diuino animum et  aures adhibeat, si orationi incumbat. Agentes contraria cum aliqua reuerentia et modestia obiurgent, et ad Officium cogant; non sinant sine cognita causa ullos de ecclesia, egredi nisi sacris confectis et absolutis. 44 Que omnia ut commodius prestare ualeant, decernimus alternatim unum de tribus stare in choro, alterum extra chorum, tertium in fundo et extremitate ecclesie, ut intueri queant et contemplari omnes assistentes Si quis correctione fraterna propter inobedientiam indiguerit, illum tres simul conueniant accersito secum curato seu uicario. Si illos non audierit, iubemus contumacem citari a curato coram nobis uel Officiali nostro, et de mulcta que fuerit indicta, uolumus tertiam partem uel medietatem ipsis ostiariis applicari, alteram fabrice. uolumus etiam, ne ipsi ostiarii grauentur, tale obsequium prestare Deo et Ecclesie ut diebus festis in pronao oretur pro ipsis. Quod si in tali munere obierint, in pietatis recognitionem et gratitudinem, mandamus  in ipsorum funere uigilias mortuorum cum missa publica celebrari fabrice sumptibus et curati, ipsisque quadraginta dierum indulgentias erogamus. Confidimus autem eorum senectuti et facte de ipsis electioni, nichil contra aliquem, nisi mature et ordine caritatis acturos, magis tamen Deo quam hominibus placituros. Tandiu uero manere in illo officio uolumus quandiu electis et electoribus gratum fuerit.

IX. Oues uocem pastoris audire debent et ipsum sequi. Contra, nescio qua Satane astutia, fit ut populus non solum alienos audiat et sequatur libentius quam proprios curatos seu uicarios, sed ut ipsis mercenarios opponat, siue quos appellant parochianorum uicarios, siue capellanos, siue quoscunque ascititios, ita ut unusquisque proprium sibi constituat ministrum. Nos attendentes precipi omnibus ab Apostolo ut obediant prepositis suis, quibus incumbit reddere 45 rationem pro animabus singulorum  ; attendentes insuper quotidianam corum sollicitudinem, ut diuinis officiis et incertis necessitatibus omnium satisfaciant; considerantes denique foris pugnas, intus timores , assiduasque molestias quibus anguntur pro populo, ita ut merito plerosque non solius residentie in propria parochia, sed et uite tedeat ac peniteat, obtestamur dominos seculares, nobiles et quoscunque ne committant ut illis exprobretur a Scriptura, quod sint sicut populus non obediens sacerdoti : sed potius per obseruantie, obsequii, beneficentie et gratificationis alacritatem, ut inuitent, atque etiam quodammodo cogant proprium pastorem ad manendum cum ipsis, atque peragendum ministerium suum ex animo. Quod si curati seu uicarii aliqua in re reprehensibiles putantur, quamuis ab Apostolo moneamur, non facile aduersus presbyterum accusationem recipere , nichilominus clamores populi patienter audiemus, nec  peccata curatorum impunita sinemus. uerum nemo eos deferat ex improborum opinione siue relatione, nec ex aliqua offensione et indignatione, sed potius ex comperta et probata criminis ueritate. Studeant autem ipsi curati potius a suis amari et desiderari quam timeri, et sicut officio, ita meritis ac bonis operibus preesse.

X. Hospitia, administrationes, et leprosarie ex edicto regio laicorum regimini in nostra diecesi committuntur, ut in pietatis opera expendantur. Comperimus autem multis in locis nichil de his aut admodum pauca in huiusmodi opera recidere, sed potius ad subleuanda publica habitatorum onera atque etiam tributa, aut in quorumdam particularium commoda uenire, qui se alternatim illarum regimini preferunt, 46 ne fideles de acceptis rationes reddant in quibus solent omnia referre expensa in lites, reparationes, atque alias cauillationes, cum interea cognoscantur in suas utilitates uertisse. Quamuis autem episcopi sit uidere et cauere de omnibus bonis  que pietati intra diecesim deputantur, tamen ne quid ab ipsis rectoribus repetere possimus, affirmant per edictum regium nichil ad nos pertinere. Nos uero saltem ut illorum conscientiis consulamus et ne que pietatis sunt et nostri officii obliuiscamur, mandamus curatis seu uicariis in pronao, inter excommunicatos ipso facto a iure, nominare et publicare omnes rectores hospitiorum, administrationum, leprosariarum, et fabricarum, tanquam pauperum et ecclesiarum fraudatores et sacrilegos raptores, a quibus de bonis illarum quidquam alienatur sine auctoritate publica atque ecclesiastica, uel in proprium commodum quacunque ratione transfertur, uel collocatur in profanos usus atque alios quam in pietatis opera, quibus ex fundatione destinantur, atque declarare quod eidem excommunicationi subiaceant omnes eorum participes et conscios, tenerique atque eorum heredes ad restitutionem. Quod ipsis iniungere mandamus eorum confessariis, nec  nisi cum illa obligatione absolutionem dare.



De sententia excommunicationis ferenda.

I. Populus celerrime ac leuissime solet ad excommunicationis mucronem contra proximum decurrere, sed eamdem latam uicissim consueuit pro nichilo habere, nec inflictam ab ea plagam sentire, uel cogitare. uerum cum omnes pene, que ab hominibus inferuntur, tantum corpus occidant, nec mundi 47 limites excedant, sed in hoc seculo finiantur: excommunicatio plerumque in hoc mundo corpus atque omnia que possidet homo male perdit, semper uero anime uitam ferit, non solum in hoc seculo, sed in futuro, nec tantum coram hominibus, sed etiam coram Deo. Idcirco longe omnium penarum grauissima est, nec nisi pro summis delictis atque omnibus remediis tentatis exerenda, ac supra quodcunque tormentum uite huius pertimescenda. Grauissimum uero delictum non tam spectari et estimari  debet ex grauitate et magnitudine rei quam ex peruersitate malitie atque contumacie. Qua de causa, sicut Adam primus homo per excommunicationem extra paradisum eiectus est propter maximam in unius pomi esu, re tenuissima, inobedientiam et rebellionem, ita non tam attendi debet factum ipsum in excommunicatione iusta ferenda quam prauitas facientis et contumacia. Attamen si factum leue fuerit, nec scandalum publicum, nec aliud magnum malum, nec facientis manifestam contomaciam et induratam secum traxerit, indignum iudicamus excommunicatione. Antequam autem ulli a nostris officiariis concedatur, si nominatim aduersus aliquem petitur, uolumus prius de monitionibus et caritatis correctione constare. Sin de occultis que probati nequeant postulatur, statuimus a petentibus inquiri si aliquos suspectos habeant, et nomina excipi, de hisque ad curatum seu uicarium scribi, ut antequam excommunicationem publicet, illos accersat, ac priuatim  moneat caritatis correctione. Nisi prefata omnia fuerint obseruata, interdicimus curatis seu uicariis ad publicationem procedere. Nolumus autem postea excommunicationes perfunctorie et quasi plebeium 48 aliquod mandatum ab illis cursim legi, et publicari; sed semper cum horrore et interminatione diuini iudicii, ac publice in totam parochiam afflictionis si excommunicatus in illa toleratur; ob idque differri iubemus, quam diutissime poterit, excommunicationis fulminationem, exspectando reos et conscios ad penitentiam, confessionem, et cum ipsis offensis reconciliationem. Cum uero fulminationis dies aduenerit, mandamus ad terrorem conscientiis incutiendum et ad ponendum ob oculos excommunicationis effectum, ante locum pronai statui feretrum opertum palla mortuorum cum ardentibus cereis atque aqua benedicta, et in fine fulminationis cereos exstingui, atque aquam benedictam effundi; necnon denuntiari omnibus ut excommunicatum quicunque sit lugeant uerius mortuum quam  sola corporea morte defunctum, nec magis cum illo conuersandum quam cum mortuo, quandocunque agnitus fuerit. Eo fere ritu primos Christianos usos in promulganda excommunicatione ex antiquitatibus Christianis apparet, et adhuc in quibusdam Ecclesiis obseruantur quedam uestigia. Porro quisquis conuictus fuerit contempsisse excommunicationem quam sciuit se incurrisse, pro heretico notari debet et uitari, atque ab omnibus in ius trahi, ne, quemadmodum loquitur Apostolus cum de excommunicato agit, modicum fermentum totam massam et parochiam corrumpat , non solum omnes excommunicatos efficiendo, sed iram Dei et publicam calamitatem in omnes prouocando. Propterea mandamus confessariis omnibus ut examinent non solum an confitentes sint sibi conscii alicuius excommunicationis, sed etiam conuersationis cum cognitis excommunicatis, et iniungere 49 ut eos extra confessionem reuelent.



De scholis et earum magistris.


Spes et seminarium religionis et Ecclesie catholice ac reipublice in scholis uersatur, in quibus iuuentus efformetur ad fidem ueram, pietatem et doctrinam, ut inde sancti et idonei sacerdotes, iudices et populi gubernatores propagentur. Quoniam que prima cura parentibus, et ciuitatibus atque episcopis esse solebat, postrema facta est, aut potius nulla, pessum ierunt omnia, et periit lex a sacerdote, iurisprudentia a iudice, et consilium ac prouidentia a populi gubernatore. Pietas uero et religionis atque hominum consensio in factiones abiit et studia contraria. Idcirco ad omnia ista instauranda et restituenda una uia compendiaria uidetur, si a teneris assuescamus homines uiuere et institui in eisdem scholis, quasi in eodem ouili, eodemque lacte religionis et doctrine imbui, atque idem prorsus sentire et uelle. Miramur in nostra diecesi maiorum nostrorum diligentiam, cum uix ulla frequentior parochia  occurrat, cui non adhereret olim domus et fundatio scholis deputata; sed uicissim detestamur nostre etatis non solam negligentiam sed sacrilegium; in qua nobiles atque etiam ecclesiastici uiri, uel ipsi parochiani, scholarum domos et fundationes usurparunt, uel alienarunt, ita ut iam uix non solum in pagis, sed ipsis oppidis et amplissimis ciuitatibus schola ulla habeatur, uel magister inueniatur. Ubi uero adhuc aliquod exstat scholarum uestigium et stipendium, sine residentia et docendi officio permittitur magister fructibus illis frui, seu potius abuti, et quiduis aliud agere, spectantibus populis ac gementibus suos liberos sine 50 disciplina et doctrina corrumpi. Quin etiam eo uentum est amentie ut plerique malint domi preceptorem magna mercede conducere, aut suos liberos necdum abecedarios in famosam uniuersitatem ablegare quam assem unicam ad publice schole instaurationem conferre, imo quam consentire ut de publico erario uel hospitali  salarium aliquod constituatur homini docende iuuentutis capaci. Que omnia nobis cognita et perspecta dolentes recitamus, ut intelligant omnes quam iustum sit his abusibus prouidere. Quocirca primum mandamus omnibus ludi magistris, seu possidentibus officia, beneficia, pensiones, agros, et quoscunque fructus scholarum rectoribus et doctoribus deputatos, ut intra duos menses ab hac synodo actu resideant in locis et edibus eorum muneri assignatis, atque actu doceant, nec aliis negotiis se immisceant, nec alia beneficia retineant, cum residentia in scholis, et assiduo dirigende et erudiende iuuentutis studio et officio incompatibilia. Quod si fuerint ad suam functionem inepti, uel maluerint cedere quam tali oneri astringi, interdicimus ne resignantes opus, conentur opes uel pensionem ullam reseruare, quoniam fructus illi exercitio officii, et non titulo sunt annexi. Qui uero post dictum tempus in contumacia et rebellione perstiterint, declaramus excommunicatos  et pro talibus ab omnibus uitandos, ac cum retentione futurorum fructuum cogendos ad preteritorum restitutionem, quos suos facere non potuerunt quandiu destituerunt ab officio, prouidendumque alteri de officio, non obstante quacunque oppositione uel appellatione, cum de correctione publice corruptele agatur. Deinde mandamus omnibus ad quos 51 pertinet, preceptores in urbibus, oppidis et pagis nostre diecesis constituere, ut intra idem tempus de personis idoneis et de iusto salario cum ipsis habitatoribus prouideant, nisi fundatio sufficiat, que si quoquomodo alienata exstiterit procurent suis et habitatorum sumptibus in integrum restitui. Si negligentes ad id se prebuerint, uolumus uel per retentionem fructuum uel per excommunicationem atque alia canonica remedia in illos agi, uel per sui iuris in scholas priuationem. Ut autem occupata bona scholarum recuperari queant, indicimus omnibus curatis et uicariis ut a die huius synodi singulis Dominicis in pronao per spatium duorum  mensium moneant omnes qui scienter possident aliqua pertinentia ad scholas sub pena excommunicationis post illos duos menses incurrende, ut reddant bona fideliter, uel saltem de his paciscantur auctoritate nostra. Moneant etiam omnes qui nouerunt ab ullo detineri quod schole sit proprium, ut intra prefixum tempus reuelent curato uel uicario, sicut et illos moneant qui sine auctoritate ecclesiastica uendiderunt, aut aliter alienarunt quod pro scholis dicatum erat Deo, ut carent illud redhiberi, uel compensationem substitui. Ne autem desint schole, ubi nulla habetur eorum fundatio, uel ubi ipsa non sufficit rogamus in Domino patronos parochiarum, et prioratuum atque capellaniarum, tam ecclesiasticos quam seculares, ut in earum presentatione preferant aptos ad docendum, seu qui iam huic operi insudarint, aut saltem ut ipsis reseruent aliquam pensionem, quam iustam esse de quocunque beneficio pro seminariis instituende iuuentutis declarauit  concilium Tridentinum , sicut annexiones quorumcunque 52 beneficiorum. Insuper quoniam administrationem hospitiorum, et leprosariarum lex regia secularibus attribuit, ut impendantur redditus ad pietatis opera que ad nostram directionem pertinent, nec ulla potiora esse possint quam quibus pietas ipsa cordibus hominum ab ineunte etate imprimitur, Ecclesia ipsa totaque respublica edificatur, significamus illorum locorum administratoribus ut titulos illorum beneficiorum committant scholarum preceptoribus cum aliqua pensione, uel in scholarum usum de talibus portionem aliquam ne uereantur collocare. Mandamus preterea fraternitatibus, et parochiarum fabricis ut inter illos quibus stipendia distribuunt, semper habeant scholarum rectorem commendatum. Denique uolumus a curatis seu uicariis egrotantes moneri ne in testamento eumdem magistrum, tanquam totius reipublice parentem, pretereant. Pudendum  est enim hereticos pro scholis impetrandis bella gerere, atque omnia profundere, ut impietas ab eorum liberis imbibatur; et a catholicis pietatis scholas nec publico nec priuato subsidio iuuari, sed potius diripi et euerti.

II. Ceterum ne schole ipse seruiant religioni et reipublice potius diuidende quam conciliande, imprimis statuimus pro quacunque parochia unicam fieri ad tollenda dissidia et schismata, ac sub pena excommunicationis uetamus ne quisque clericus uel alius audeat iniussu eius qui scholas habet particularium liberos priuatim suscipere erudiendos, sicut sub eadem pena parentibus prohibemus domi magistrum tenere, nisi cum approbatione et assensu publici scholarum rectoris. Sin fuerint plures parochie in eadem ciuitate uel oppido, ubi schole tamen 53 publice existunt, uolumus sub eadem pena omnium parochiarum liberos eo conuenire saltem iam in litteris prouectiores, ut qui sciunt legere et  cantare; liberum uero esse inferiores ad scholam publicam uel ad parochialem mittere. uerum ne heretici in catholicorum scholas irrepant; antequam quis creetur ludimagister, sancimus fidei sue, religionis, atque etiam uite et integritatis testimonium saltem a curato seu uicario, atque edituis parochie de qua uenit afferre, et se nobis siue penitentiario nostro ostendere ad professionem fidei catholice et examen doctrine.

III. Iniungendum illi precipimus ante omnia ut exemplo et uerbo iuuentutem omni pietate et fide catholica imbuat, et assuescat Deum timere, colere, precepta Decalogi tenere et facere; missam quotidie audire, ecclesiasticis officiis cum reuerentia deseruire, libenter orare, cum septem psalmis preces horarias, si fieri potest, memoriter scire, atque alia pietatis exercitamenta. Non sinat in pueris uitia adolescere, eos nutriat in disciplina et correptione Domini, ad omnem egressum et ingressum schole tam matutinum  quam uespertinum oratio publica ab omnibus fiat, siue canendo , siue aliud quo Deus, uirgo mater, et sancti inuocentur pro pace, religione, et Ecclesia catholica. In uigilia festorum discant Officium et cantum Ecclesie a minimo usque ad maximum. Diebus festis aliqua hora siue in Ecclesia siue in schola interrogentur, presentibus aliis, duo uel tres per ordinem de Symbolo apostolorum, Decalogo, et aliis contentis in catholicorum catechismo Latine et Gallice. Fiat etiam ibi a preceptore facilis et familiaris ad pietatem exhortatio et instructio 54 de festo occurrente. Diebus quoque solennioribus, et, quam sepissime fieri poterit, consuefaciat et doceat pueros peccata confiteri, eosque qui annos discretionis attigerunt altaris sacramentum, probata conscientia, sumere. Alliciat et adhortetur paruulos ipsos ad pietatem et studium potius quam compellat, ne prius utrumque oderint quam nouerint. Quoniam tamen secundum Scripturas, qui  parcit uirge, odit animam pueri , non nisi coactus ad uerbera ueniat; sicut autem preceptorum moderatam seuitiam desideramus, ita parentum puniendam censemus dissolutam indulgentiam, qui liberis uolunt quiduis licere sine disciplina, propter quam si uel liberos a schola auocarint, uel ludi magistros aliquam contumeliam fecerint, damus ipsi per hoc nostrum statutum potestatem illos citandi coram nobis uel nostro officiali, ut discant non irasci, cui debuerunt gratias agere. Postremo curatis et decanis iniungimus ut ista omnia curent exsecutioni tradi, de omissione nobis rationem reddituri.



De concionatoribus.

Duplici honore dignos uere presbyteros scribit Apostolus, maxime qui laborent in uerbo et doctrina ; quod precipue infelici nostro tempore faciendum est quo, circumstrepentibus ubique falsis prophetis, rari admodum comperiuntur qui possint aut uelint euangelizare uirtute multa; sed nec, eodem  teste Apostolo, audiendi sunt omnes ad euangelizandum idonei, nisi legitime mittantur , ne mali se intermisceant bonis, sub ouina pelle lupos tegant, aut ne quod uerbo aut facto asseruerunt, facto et uita negent, quod maxime etiam nostro corruptissimo 55 seculo cauendum est; quo etiam in errorem et deprauationem inducuntur, si fieri potest, ipsi electi. Proinde sancta synodus Tridentina recte constituit , ne regulares concionatores cuiuscunque ordinis, nisi a suis superioribus de uita, moribus et scientia examinati et approbati fuerint, ac de eorum licentia etiam in ecclesiis suorum ordinum, predicare non possint, cum qua licentia personaliter coram episcopis presentare, et ab eis benedictionem petere teneantur antequam predicare incipiant. Quin etiam eadem sancta synodus  uetat ne ipsi regulares in ecclesiis suorum ordinum contradicente episcopo predicare presumant. In ecclesiis uero  que suorum ordinum non sunt, ultra licentiam suorum superiorum, etiam licentiam episcopi habere precipit, sine qua in ipsis ecclesiis non suorum ordinum nullo modo predicare possint, quam gratis ab episcopis iubet concedi. Quoniam huius synodi decretis generales regularium, presertim mendicantium, ordines iurarunt obedientiam, prohibemus quibuscunque concionatoribus etiam regularibus, ne deinceps presumant conciones habere per parochias nostre diecesis, nisi de expressa nostra licentia, nec eos recipiant curati seu uicarii, uel permittant loqui ad populum, nisi uisa aut saltem cognita nostra licentia, nec iidem regulares in suis domibus intra nostram diecesim existentibus collocent concionatorem nisi per nos approbatum, sub pena excommunicationis, contumacie et periurii contra sanctum concilium Tridentinum. Eisdem uero precipimus ne sine nostra licentia audeant sibi locos ullos aut terminos, tanquam quodam iure debitos,  uindicare, ac si in 56 episcopi potestate non sit alios quos nouerit magis idoneos eo mittere, nec ipsis liceat stationem assignatam deserere, uel permutare sine eadem nostra licentia, alioqui pro desertione puniendi. Obtestamur autem illos in Domino atque alios concionatores ut ita sua studia et uitam componant quod diecesi nostre adiumento sint, edificationi, et ornamento, nec nos pudeat eos mittere, ac tanquam domesticos aliis quibuscunque anteponere. In urbibus et oppidis nostre diecesis, in quibus conuentus habent regulares, grauiter conqueruntur curati et uicarii nullas diebus Dominicis et festiuis conciones fieri, ac potius impedimenta, dissidia, et scandala ab ipsis exhiberi, quam humillima pro modestia regularitatis subsidia. Expostulant quoque nobiscum rustici populi et curati se totos annos transigere sine ulla concione, nisi forte tumultuaria in messe et fructuum collectione. Propterea iterum obtestamur regulares in Domino, ne  sinant ullos dies festos, presertim in suis domibus, sine peculiari sibi concionandi munere elabi, ut pacem colant cum curatis per tot pontificum decreta firmatam, atque intelligant ne quidem confessiones audiendi in conuentu sine episcopi licentia a concilio Tridentino  sibi potestatem permitti, et omnia indulta ac priuilegia a quibuscunque obtenta, per Gregorium XIII, dominum nostrum papam, nouissime intra concessa a concilio Tridentino et antiquis canonibus redigi, quibus sine scelere non possunt reclamare. Hortamur ut lectioni, orationi et exhortationi potius incumbant quam discordiis inter clerum et populum serendis, ac Patrum suorum magis emulentur religiosam simplicitatem quam 57 inordinate ambulent. Quibus stationem dederimus, uolumus in ea ipsos concionari saltem semel in mense toto anno, aut alium qui in ipsorum absentia uices suppleat nobis presentari, ut ad minus semel in mense uerbo Dei pascantur omnes nostre parochie. Si defecerint,  iubemus a curatis nobis significari, ut de aliis prouideamus, et eleemosynarum collationem impediri. Ne autem seminantes spiritalia temporalibus egeant, mandamus a curatis seu uicariis ad hospitandum inuitari, et cum gaudio ac ueneratione excipi, nisi apud nobiles aut alios ditiores parochos maluerint hospitari; tantum prohibemus tabernas publicas ingredi. in Aduentu uero et Quadragesima ciuitas tota, uel parochia, si unica sit, prouideat ipsis de uictu et hospitio, presertim si fieri potest apud aliquem de ecclesiasticis, qui a predicatorum alimentis non debent esse immunes ne cum aliis contribuant, sed potius suo exemplo alios incitare. Statuimus preterea quemque conuentum in suis terminis omnibus Dominicis anni in pronao commendari. Declaramus etiam de hospitiorum et leprosariarum fructibus atque aliarum administrationum que operibus pieta is attribuuntur, iuste ac merito portionem impartiri mendicantium conuentibus,  ac monendos a curatis decedentes ne ipsorum in testamentis obliuiscantur. Sicut autem in partem nostre sollicitudinis atque omnium ecclesiasticorum subsidium uocantur, ita equum est ab omnibus eos participes effici beneficiorum, quibus propter officium gaudemus. Porro quoniam dies mali sunt, rogamus ipsos ut in concionibus sint prudentes, studeantque potius nostros exhortari 58 in doctrina sana quam contradictiones et hereses reuincere, presertim ubi populus nulla laborat hereticorum frequentia. Insectentur potius uitia ac deprauationes morum popularium, et ad penitentiam atque emendationem magis lacrymas excutiant quam accendant furorem uel iracundiam ad seditionem. Denique de his omnibus ad populum sermonem habeant que proposuimus in curatorum atque ipsius populi officio.



De prouisione et reformatione breuiariorum et aliorum librorum ecclesiasticorum pro diecesi Ebroicensi.

 Multorum de clero precibus, et querimoniis inducti, proposuimus Deo, nobis propitio, preces horarias pro laicis, breuiaria et missalia pro presbyteris, et manualia pro nostre diecesis curatis diligentius uisitare, ac de consilio piorum uirorum reformare, atque iterum emendatiori et elegantiori impressioni mandare, presertim cum eorum omnium iam fere ubique in nostra diecesi laboretur penuria. uerum quia non ea est impressorum copia uel potentia que olim fuit, et in una impressione numerum librorum excudi debet, qui ad multos annos sufficiat, tantum negotium expediri nequit sine maximis sumptibus, quos impendere nec ipsi impressores uolunt nec possunt, nec nos ipsi sumus satis potentes. Idcirco de prudentum hominum consilio, rationem iniuimus qua huic oneri aliqua in parte satisfiat, ut singuli abbates, priores, curati, ac presbyteri cuiuscunque professionis, et ecclesiarum editui conferant nobiscum, singuli pro modo suarum facultatum et necessitate  59 librorum illorum, uel plura uel unicum aureum, uel minus aureo, et deponant apud deputatos ab hac synodo ad nobiscum urgendum istud negotium; quo peracto, de pretio librorum quos quisque pro sua necessitate accipiet, tantum diminuetur quantum antea contulerit. Quocirca a decanis de hoc nostro statuto moneri iubemus omnes predictos, et scripto mandare quantum quisque obtulerit, ut a deputatis iudicetur an summa pecunie quanta opus est conuenire possit. Ne autem collata pecunia depereat, uni uel pluribus fidelibus qui sint soluendo de consensu omnium deputatorum committetur custodienda.



De decanis ruralibus.

Ne autem frustra lex et statutum detur, si nemo sit qui obseruet, uel obseruari in nostra absentia procuret, precipimus decanis ut, tanquam ex alta specula, prospiciant in omnes, ac fideliter deferant delinquentes et contumaces; in quem finem damus  ipsis potestatem citandi quoscunque sine alio mandato speciali, et prohibemus ne conniueant, uel cum ullo pretio interposito transigant sub pena erga nos perfidie, et periurii in Deum contra iuramentum. Quod omnibus synodis uolumus ab illis in nostris manibus fieri et renouari, cuius hec est forma ex sanctis canonibus sumpta.

 Ego N. decanus de N. iuro per Deum uiuum et hec sancta Euangelia quod amodo in antea quidquid noui, aut audiui, aut postmodum inquisiturus sum quod contra uoluntatem Dei, aut rectam Christianitatem in decanatu mihi commisso factum sit aut factum erit, si in diebus meis euenerit, et ad cognitionem 60 meam peruenerit, aut indicatum mihi fuerit, synodalem causam esse et ad ministerium domini mei episcopi pertinere; quod nec propter amorem, nec propter timorem, nec propter pretium, nec propter parentelam, ullatenus celabo predicto domino meo episcopo aut eius misso, cui hoc inquirere iusserit, aut eius officiariis. Sic me Deus adiuuet et hec sancta Dei Euangelia.





PRIuILEGIUM URBANI PAPAE, QUOD EPISCOPUS EBROICENSIS POSSIT COMPELLERE SUBDITOS SUOS AD ORDINES ET RESIDENTIAM.

URBANUS episcopus, seruus seruorum Dei, uenerabili  fratri episcopo Ebroicensi salutem et apostolicam benedictionem.

Significasti nobis quod nonnulli decani rurales et ecclesiarum rectores tue diecesis sacros ordines suscipere, et in decanatibus et ecclesiis suis, prout eorum cura requirit, personalem residentiam facere et pretextu quarumdam indulgentiarum per quas eis a sede apostolica dicitur esse concessum, ut non teneantur nec compelli ualeant ad predicta, necnon exercere officia ad que tenentur decanatuum et ecclesiarum earumdem ratione ad mandatum tuum recusant, propter quod predicti decanatus et ecclesie debitis obsequiis defraudantur. Nos igitur tuis supplicationibus inclinati compellendi eosdem decanos et rectores monitione premissa per subtractionem prouentuum dictorum decanatuum et ecclesiarum, ad suscipiendum sacros ordines statutis temporibus, et ad residendum in eisdem decanatibus et Ecclesiis personaliter et ad exercenda predicta  officia ut tenentur; indulgentiis 61 huiusmodi, et quibuslibet litteris apostolicis ueritati et iustitie preiudicantibus nequaquam obstantibus; ac demum si proteruitas eorum exegerit ipsis in huiusmodi contumacia manentibus per terminum, priuandi eos dictis decanatibus et ecclesiis, et conferendi eos, prout ad te spectat, personis idoneis, que in eisdem decanatibus et ecclesiis, in ordinibus quos eorum cura requirit, uelint et ualeant deseruire. Necnon contradictores per censuram ecclesiasticam, appellatione postposita, compescendi, illis duntaxat exceptis qui nostris aut fratrum nostrorum immorantur obsequiis, fraternitati tue plenam et liberam concedimus auctoritate presentium facultatem.

Datum apud Urbem ueterem, u Idus Octobris, pontificatus nostri anno III.





LITTERAE GREGORII PAPAE X SUPER EODEM.

GREGORIUS episcopus, seruus seruorum Dei, uenerabili  fratri episcopo Ebroicensi salutem et apostolicam benedictionem.

Insinuasti nobis quod nonnulli decani, etc. 

Datum apud Urbem ueterem, II Kalendas Septembris, pontificatus nostri anno I.





Cérémonies qui s'obseruent en l'église cathédrale de Rouen en présence de Mgr l'Archeuêque.

Du mardi 6 iour d'auril 1632, le chapitre étant assemblé per iuramentum et domos.

Les articles dressez en la chambre des comptes pour les ceremonies qui sont à obseruer présence de Mr l'archeuêque officiant, ou present à l'office, ont été placitez ce iourd'hui 62 en chapitre, et ordonné qu'ils seront obseruez et gardez de point en point, et enregistrez comme il s'ensuit.

 S'il est dimanche, et que ledit seigneur soit present à l'aspersion de l'eau bénite, en la place où il se sied lorsqu'il n'est pas triple, aprés que celui de Mrs qui fera l'office aura fuit l'aspersion en la croix, et en passant donné de l'eau bénite aux diacre et soûdiacre suiuant la coûtume, il descendra: étant deuant ledit seigneur, aprés lui auoir fait une profonde reuerence, et baisé le uipillon ou aspersoir, lui presentera afin de prendre lui-même l'eau benite et en asperger l'officiant, lequel par aprés poursuit l'aspersion suiuant la coûtume. Mais si ledit seigneur était en la chaire ou proche de l'autel, il semble que l'officiant lui doit presenter l eau benite auant que d'en distribuer aux diacre et soûdiacre, parce que en ce cas il n'y a aucune messeance, comme il y auroit si du bas du cheur on retournoit uers l'autel ausdits diacre, et soûdiacre, pour puis aprés recommencer l'aspersion à ceux de Mrs qui seront proche dudit seigneur.

Dés que les ministres et officians, ou autres personnes  de l'eglise passeront pardeuant ledit seigneur, ils le salueront auec l'honneur et la bienseance requise en sa qualité à leur ordre, obseruant toùiours une difference entre cette salutation et l'adoration, ou reuerence dûë au saint sacrement.

Lorsque les ministres, et l'officiant sera entré au cheur, ledit seigneur montera à l'autel pour la confession, aprés laquelle il fera la benediction de l'encens qui lui sera presenté par le diacre dedans la nauette, l'enfant tenant deuant lui l'encensoir ouuert, et ladite benediction faite il retournera en sa place.

Le soûdiacre montant au iubé ou pulpître pour dire l'Epître, et d'icelui retournant à l'autel, se contentera 63 de faire la reuerence audit seigneur en passant et repassant par deuant lui, suiuant l'ancien usage de cette eglise, sans lui poser ni le liure des epîtres deuant lui, ni lui baiser la main ni l'anneau.

Lorsque les ministres seront arriuez deuant ledit seigneur, allans au pulpître ou iubé pour l'éuangile, le  soûdiacre prendra l'encens de l'enfant qu'il presentera audit seigneur pour en faire la benediction en le mettant en l'encensoir, qui lui sera presenté par son aumônier, qui à cette fin l'aura pris des mains de l'enfant, et en aprés le diacre lui demandera la benediction par une profonde inclination pour annoncer l'euangile, laquelle reçùé, presentera à baiser audit seigneur le crucifix qui est au liure des éuangiles, disant: Adoramus te, Christe, etc.

L'Euangile announcé lesdits ministres retourneront à l'autel, où étant le diacre encensera le prêtre, et le soûdiacre lui presentera à baiser le texte de l'euangile, puis retournans uers led. seigneur il sera encensé par le diacre, et le soùdiacre lui presentera le liure ou  texte de l'euangile pour le baiser. En toutes lesquelles actions lesdits ministres ne doiuent baiser ni la main, ni l'anneau dud. seigneur, pour être chose non usitée en cette eglise, et que ledit seigneur n'est en office.

La benediction de l'eau pour le calice et de l'encens pour l'oblation sera faite par le prêtre qui fait le sacrifice.

Après l'Ite missa est ledit seigneur donnera la benediction pontificale à l'ordinaire.

Lorsque ledit seigneur fera l'office aux uêpres, il sortira de la sacristie reuétu de ses habits pontificaux, accompagné d'un de messieurs les dignitez pour lui seruir de prêtre assistant, ayant à ses cótez deux chapelains pour soûleuer les deux côtez de sa chappe: ses croix et crosse seront portées deuant lui par deux autres chapelains, et un autre sera reserué pour tenir son mitre en lems, lesquels tous seront reuétus de chappes.

Erant entré en sa chaire il fera les prières accoût umées,  64 puis il commencera les uêpres chantant: Deus, in adiutorium, et continuera à dire le chapitre, et l'antienne de Magnificat lui sera annoncée par le chapier usant du mot de monsieur en lui baillant ladite antienne.

Durant que l'antienne sera poursuiuie par le cheur, le prêtre assistant lui presentera la nauette auec l'encens, et lui bai era la main ou l'anneau, et cette benediction faîte il partira de sa chaire pour se trouuer à l'autel lorsque l'on commencera le Magnificat, pour donner le tems aux deux chanoines officians de porter l'encens en la chapelle Notre-Dame.

Etant arriué à l'autel le prêtre assistant lui presentera l'encensoir en lui baisant la main ou son anneau, ce qu'il reïterera aussi en reprenant l'encensoir.

L'encensement de l'autel acheué, il retournera en sa chaire, et cependant lesdits deux susdits chanoines encenseront les tombe ou sepultures des rois et l'autel de la chapelle de Notre-Dame, étant retournez au  cheur ils encenseront ledit seigneur, et monsieur le doyen si faire se doit, le surplus étant continué suiuant l'usage de cette église.

Aprés que le Magnificat et l'antienne seront finies auec la neume, il chantera Dominus uobiscum et l'oraison auec sa clause finale, et repetera à la fin Dominus uobiscum. Si il y a plusieurs oraisons à cause des memoires ou de la station de l'Inuiolata, il repetera derechef Dominus uobiscum à la fin de la derniere oraison, et le Deo gratias étant chanté il donnera la benediction pontificale au peuple, soit en sa chaire s'il n'y a point de station, ou en la nef s'il y a station. Fait les iours et an que dessus.


Signé, L. PATRY.





IOANNIS CHARTA Qua prioratus S. uictoris in Caletis euehitur ad abbatias. 


 IOANNES, Dei gratia Rotomagensis episcopus, uniuersis Christi fidelibus salutem, gratiam et benedictionem.

Notum sit omnibus, modernis et futuris, quod petitio Rogerii de Mortuo mari et uxoris eius Aduite ad nos uenit, ad dominum Guillelmum regem Anglorum et ad me, sedentes et tractantes de negotiis ecclesiasticis et secularibus cum episcopis in  quodam concilio congregato in urbe Rotomagensi ut domnum Nicolaum abbatem S. Audeni Rotomagensis, cognatum nostrum, obnoxie conueniremus, quatenus pro amore Dei et nostri abbatiam fieri dimitteret de quodam prioratu de ecclesia S. uictoris in Caux, in qua habitabant monachi S. Audeni, que dicitur ad S. uictorem, et quam ecclesiam quidam presbyter nomine Tormer, de cuius  iure erat, ecclesie S. Audeni assensu Guillelmi tunc ducis Normannorum, et Malgerii archiepiscopi Rotomagensis, et Rogerii de Mortuo Mari, in cuius feodo erat, pro salute anime sue dederat in eleemosynam; et in ecclesia S. Audeni monachus effectus fuerat cum quodam nutritio suo nomine Gilberto. Et prefatus Rogerius concessit ut tantum reditum augeret ecclesie S. uictoris et ecclesie S. Audeni, ut honorifice ibi Deo monachi seruire possent, et eis digne sufficeret, et quale dominium habuerat antea ecclesia S. Audeni in prioratu, tale postea in abbatia eternaliter possideret. Cum uero predictus abbas Nicolaus assensu capituli sui, et rogatu nostro, et amore Rogerii et uxoris sue, hec concessisset, Radulphum quemdam monachum suum  ibi abbatem preficiens ad supra dictum locum constituendum misit, et cum eo de monachis suis S. Audeni, Fulbertum, Gislebertum Fauuetel, Hubertum Treton et Guillelmum, tali tamen conditione quod dominium suum S. Audeno in domo S. uictoris nullo modo minueretur, sed ibi poneret abbatem alio defuncto, sicut priorem ponere solebat, salua dignitate S. Audeni. Hoc enim constitutum est inter nos ratum et firmum esse in perpetuum, cuius rei testes sumus ex utraque parte. Si enim in disponendo abbate monachi uel laici rebelles ecclesie S. Audeni fuerint, statuimus et firmiter precipimus Guillelmus rex, et ego Rotomagensis archiepiscopus et Rotgerus de Mortuo Mari, in quorum  presentia hoc factum fuit, auctoritate domini pape Gregorii et regia potestate, omnibus heredibus et successoribus nostris, ut abbas S. Audeni accipiat ecclesiam prioratus sui S. uictoris cum omnibus appenditiis suis tunc ibi inuentis, in ecclesiis, in decimis, et aliis substantiis, et ponat priorem in ecclesia illa sicut antea solebat, ne ecclesia S. Audeni pro liberalitate sua detrimentum patiatur fraude et dolo, quam antecessores nostri pro salute animarum suarum fundauerunt. Hanc conuentionem auctoritate nostra ab abbate Nicolao et Rogero de Mortuo Mari concessam coram rege, ratam esse statuimus, et presentis scripti priuilegio, et sigilli nostri auctoritate confirmauimus, et prohibuimus ego Ioannes Rotomagensis archiepiscopus sub anathemate,  ne quis ulterius clericus uel laicus audeat hoc infringere presentibus istis episcopis, et mecum excommunicantibus. Gisleberto Ebroicensi episcopo, Odone Baiocensi, Hugone Lexouiensi, Roberto Sagiensi, quorum anathemate omnes fractores huius operis confodiantur. Prefatus autem rex Anglorum Guillelmus prohibuit sub foris factura XX unciarum auri reddendarum duci Normannie, et XX librarum Rotomagensi archiepiscopo, ne ab aliquo infringatur testibus predictis episcopis, et Fulberto archidiacono et Rogero de Mortuo Mari, in quorum presentia hoc factum fuit anno ab Incarnatione Domini 1074.





CHARTA De iure institutionis, destitutionis, procurationis, correctionis, etc., quod episcopus Abrincarum plene retinuit in monasterium S. Michelis, abbatem et XII canonicos. 


 Anno ab Incarnatione Domini 1061, Ranulfus, abbas Montis S. Michelis, uir cautus in regimine tam cleri et populi, quam monachalis ordinis, conueni Ioannem uenerabilem Abrincarum pontificem super quibusdam grauaminibus, que fiebant a minis episcopalibus frequentissime super clerum et populum Montis. Cogebantur uenire Abrincas, ad respondendum de quacunque accusatione contra Christianitatem, nec excusare poterat eos mare insurgens, nec Britonum insidie, quia preueniri poterant, et ita sepe in forifacta et emendationes episcopales incidebant, et sepe iuramentis fatigabantur. Propter  predicta sibi habenda in Monte obtulit abbas episcopo de suo competenter per singulos annos unam uestem, que tam nobilem et tam sublimem personam deceret cum gratia recipere, et abbatem Montis honorifice dare; et tres libras incensi, et tres libras piperis, et sex tabulas cere de IX ponderibus, et tres cereos  in Purificatione sancte Marie, unum scilicet albe cere unius ponderis, ad manus episcopi, duos alterius cere unius ponderis ad decani et thesaurarii manus. Episcopus uero prefatus, ut erat animo et genere nobilis, petitioni abbatis annuit, et archidiaconum suum in Monte eum fecit: ita tamen ut quod bene non faceret, uel non posset, episcopus corrigeret Abrincis, et ecclesiastico iudicio terminaret: de coniugiis autem illicitis, si qui legales testes procederent, apud episcopum audirentur, et per sacramentum ipsorum lege dissolueretur, quod contra legem presumptum erat; de criminalibus  culpis uenirent ad iudicium et sententiam episcopi penitentes, confessi, uel conuicti coram suo archidiacono: excommunicati ab episcopo ad eius satisfactionem et absolutionem uenirent: iudicium ferri igniti et aque feruentis Abrincis portaretur, si clerici lapsi in culpam degradationis forte inuenirentur,  quia ad episcopum pertinet ordinatio, et ad eius iudicium pertineret degradatio; suspensio uero officii pro leuioribus culpis in abbatis iudicium esset ad correptionem. Talis inter episcopum et abbatem de uilla Montis facta est conuentio. In monasterio uero S. Michelis in abbatem, et monachos, et XII canonicos totum ius episcopale retinuit episcopus. In monasterio habet officium facere dedicationis, et quidquid interim offerretur ad altare, episcopi est, et quod offertur ad manus capellanorum suorum, et ipse et omnes qui cum eo uenerint, abundanter et honorifice debent procurari; et equi, aqua dulcis, et cetera necessaria debent in monasterio inueniri. Eo die debet esse presto uestis prefata episcopi, et cera, et piper, et incensum, cerei tres ad purificationem  S. Marie, etiamsi episcopus defuerit, abbas cum duobus de canonicis bis in anno debet esse ad synodum, nisi de licentia episcopi remanserit, et sacerdotes Montis. Quoties etiam grauiores cause emerserint, episcopus mandabit abbati, et uocabit eum, et uenire debet, nisi ineuitabilem et legalem  excusationem pretenderit. Non communicabit abbas excommunicato episcopi scienter, nec excommunicabit nominatum aliquem parochianum episcopi extra Montem consistentem, inconsulto episcopo. Monachi quinta feria Pentecostes uenient Abrincas cum capite S. Auberti ad ecclesiam Sancti Andree, in qua ipse episcopus sedit, cum processione magna tam clericorum quam laicorum omnium qui domos tenent: et denariatas cere matricis ecclesie debent, ut sedi episcopali, de qua recipiunt consilium animarum, et abbas per se, uel per decanum suum, oleum et chrisma, ad erogandum et presbyteris ad Christianitatem faciendam. Canonici omnes sub episcopi priore sunt, et canonicas, id est prebendas, cum fuerint uacue, distribuere debet, sicut dignum  decreuerit. Beatus uero Aubertus, cui diuo munere Mons ille collatus est, eos constituit; et de suo episcopio, ecclesie quam construxit, duas uillas, Ilium scilicet et Genecium, ad usum suum et illorum contulit.





CONCILIUM ROTOMAGENSE In basilica S. Marie Rotomagi ab Ioanne archiepiscopo, cum suis suffraganeis Willelmo Anglorum rege Normanniam gubernante, celebratum, anno Christi 1072, Alexandri II pape anno XI, Philippi I Francorum regis anno XIII.




TITULI CANONUM.


    I. Ut episcopus chrisma et oleum hora competenti, et cum duodecim sacerdotibus consecret.
    II. Quod totum chrisma et oleum ab archidiaconis renouandum sit.
    III. Qua cura distribui a decanis chrisma et oleum debeant.
    Iu. Ut qui missam celebrat omnino communicet.
    u. Ut sacerdos ieiunus et cum alba ac stola baptizet.
    uI. Ut uiaticum et aqua benedicta ultra octo dies non seruentur, et consecrate hostie iterum non consecrentur.
    uII. Confirmatio ieiunis a ieiunis et cum igne conferenda.
    uIII. Ut ordines sacri, post diem Sabbati, uel die Dominica mane, ieiunis a ieiunantibus conferantur.
    IX. Ut Quatuor Temporum exacta sit obseruatio.
    X. Quod depositione digni sint qui furtim aut indebite ad sacros ordines prouehuntur.
     XI. De iis qui coronas relinquunt. Et ut ordinandi ad episcopum feria quinta ueniant.
    XII. Ut monachi uagi uel expulsi, itemque sanctimoniales, ad sua monasteria redire compellantur.
    XIII. Ne cure pastorales uendantur et emantur.
    XIu. De ritu nuptiarum, ne in occulto fiant aut inter consanguineos.
    Xu. De clericis uxoratis, ut ecclesiis non ministrent, nec fructus percipiant, et quales esse debeant archidiaconi ac decani.
    XuI. Ut nullus mortua uxore illam accipiat de qua ante fuerat infamatus.
    XuII. Nullus uxore uelata superstite aliam ducat.
     XuIII. Ne absentis uiri uxor alteri nubat priusquam de uiri morte compertum habeat.
    XIX. Ne clerici, in publicum crimen lapsi, sacris ordinibus facile restituantur.
    XX. Ut episcopus qui ad lapsi depositionem uenire non potest uicarium mittat.
    XXI. Ut ante horam uespertinam in Quadragesima non edatur.
    XXII. Ut Sabbati Pasche officium ante horam nonam non inchetur.
    XXIII. De sanctorum festiuitatibus transferendis.
    XXIu. Ut generale baptisma nisi Sabbato Pasche et Pentecostes non fiat. Paruuli quocunque tempore petierint, baptizentur; nullus in Epiphania sine infirmitatis necessitate.





PRAEFATIO.

Anno ab incarnatione Domini 1072, congregatum est concilium in metropolitana Rotomagensis urbis sede, in basilica beate et gloriose Dei genitricis  semper uirginis Marie, cui Ioannes eiusdem urbis archiepiscopus preerat, et uestigia Patrum secutus utilitati ecclesiastice omnimodis consulebat, cum suffraganeis suis, Odone Baiocensi, Hugone Luxouiensi, Rodberto Sagiensi, Michele Abrincatensi, et Gisleberto Ebroicensi. In primis disputatum est de fide sancte et indiuidue Trinitatis, quam secundum statuta sanctorum conciliorum, scilicet Niceni, Constantinopolitani, primi Ephesini, Chalcedonensis concilii, corroborauerunt, sanxerunt, se toto corde credere professi sunt. Post hanc catholice fidei professionem, annexa sunt hec subscripta catholice fidei doctrine capitula.



CANONES.



I. Ut episcopus chrisma et oleum hora competenti et cum duodecim sacerdotibus consecret.

In primis statutum est a nobis ut, secundum statuta Patrum, chrismatis et olei, baptismatis et unctionis consecratio, competenti hora, id est post nonam, secundum statuta sanctorum Patrum, fiat. Hoc etiam debet episcopus preuidere ut in ipsa consecratione duodecim sacerdotes, sacerdotalibus uestibus indutos, uel quamplures, secum habeat.



II. Quod totum chrisma et oleum ab archidiaconis renouandum sit.

Item in quibusdam prouinciis mos detestabilis inoleuit quod quidam archidiaconi, pastore carentes, ab aliquo episcopo particulas olei et chrismatis  accipiunt, et ita oleo suo commiscent; quod et damnatum est. Sed unusquisque archidiaconus chrisma et oleum suum totum episcopo a quo consecrabitur, ut proprio episcopo, presentet.



III. Qua cura distribui a decanis chrisma et oleum debeant.

Item chrismatis et olei distributio a decanis summa diligentia et honestate fiat ita ut interim, dum distribuerint, albis sint induti; et talibus uasculis distribuatur ut nichil inde aliqua negligentia pereat.



Iu. Ut qui missam celebrat omnino communicet.

Item statutum est ut nullus missam celebret qui non communicet.



u. Ut sacerdos ieiunus, et cum alba ac stola baptizet.

 Item nullus sacerdos baptizet infantem, nisi ieiunus et indutus alba et stola, nisi necessitate.



uI. Ut uiaticum et aqua benedicta ultra octo dies non seruentur, et consecrate hostie iterum non consecrentur.

Item sunt quidam qui uiaticum et aquam benedictam ultra octauum diem reseruant; quod et damnatum est. Alii uero, non habentes hostias, consecratas iterum consecrant; quod terribiliter interdictum est.



uII. Confirmatio ieiunis a ieiunis et cum igne conferenda.

Item, donum sancti Spiritus, ut non detur nisi ieiunis, et a ieiunis; neque ipsa confirmatio absque igne fiat statutum est.



uIII. Ut ordines sacri post diem Sabbati, uel die Dominica mane, ieiunis a ieiunantibus conferantur.


Hoc etiam statutum est ne in dandis sacris ordinibus apostolice auctoritatis uiolatores inueniamur. Legitur enim in decretis Leonis pape quod non passim diebus omnibus sacri ordines celebrentur; sed post diem Sabbati, in eius noctis exordio que in prima Sabbati lucescit, his qui consecrandi sunt, ieiunis a ieiunantibus sacra benedictio conferatur. Quod eiusdem obseruantie erit, si mane ipso Dominico die, continuato Sabbati ieiunio, celebretur. A quo tempore precedentis noctis initium non recedit quo diem resurrectionis, sicut etiam in Pascha Domini declaratur pertinere non dubium est.



IX. Ut Quatuor Temporum exacta sit obseruatio.


Item, Quatuor Temporum obseruatio competenti tempore secundum diuinam institutionem communi obseruantia a nobis seruetur, id est, prima hebdomada Martii, secunda Iunii, tertia Septembris, eadem Decembris ob reuerentiam Dominice natiuitatis. Indignum enim ualde est ut sanctorum institutio aliquibus occupationibus uel mundiali sollicitudine destituatur.



X. Quod depositione digni sunt, qui furtim aut indebite ad sacros ordines prouehuntur.

Item, clerici, qui non electi, nec uocati, aut nesciente episcopo, sacris ordinibus se intromittunt, aliquibus uero episcopus, ut diaconibus, manum imponit; alii ceteros ordines non habentes,  diacones aut presbyteri consecrantur; hi digni sunt depositione.



XI. De his qui coronas relinquunt; et ut ordinandi ad episcopum feria quinta ueniant.

Item, qui coronas benedictas habuerunt et reliquerunt, usque ad dignam satisfactionem excommunicentur. Clerici, qui ordinandi sunt, in quinta feria ueniant ad episcopum.



XII. Ut monachi uagi uel expulsi, itemque sanctimoniales, ad monasteria sua redire compellantur.

Item, monachi et sanctimoniales, qui relictis suis ecclesiis per orbem uagantur, alii pro nequitiis suis a monasteriis expulsi; quos pastorali auctoritate oportet compellere ut ad monasteria sua redeant. Et si expulsos abbates recipere noluerint, uictum eleemosyne  eis tribuant, quas manuum labore acquirant, quousque si uitam suam emandauerint uideantur.



XIII. Ne cure pastorales uendantur et emantur.

Item, emuntur et uenduntur cure pastorales, scilicet ecclesie parochiane, tam a laicis quam a clericis, insuper etiam a monachis; quod ne amplius fiat interdictum est.



XIu. De ritu nuptiarum, ne in occulto fiant, uel inter consanguineos.

Item, nuptie non in occulto fiant neque post prandium; sed sponsus et sponsa ieiuni a sacerdote ieiuno in monasterio benedicantur; et antequam copulentur, progenies utrorumque diligenter inquiratur. Et si infra septimam generationem aliqua consanguinitas inuenta fuerit, et si aliquis eorum  dimissus fuerit, non coniungantur. Sacerdos qui contra hoc fecerit deponatur.



Xu. De clericis uxoratis, ut ecclesiis non ministrent, nec fructus percipiant; et quales esse debeant archidiaconi et decani.

De sacerdotibus, et Leuitis et subdiaconibus qui feminas sibi usurpauerunt, concilium Luxouiense obseruetur, ne ecclesias per se atque per suffraganeos regant, nec aliquid de beneficiis habeant. Archidiaconi, qui eos regere debent, non permittantur aliquam habere nec concubinam, nec subintroductam mulierem, nec pellicem; sed caste et iuste uiuant, et exemplum castitatis et sanctimonie subditis prebeant. Oportet etiam ut tales decani eligantur qui sciant subditos redarguere et emendare,  quorum uita non sit infamis, sed merito preferatur subditis.



XuI. Ut nullus mortua uxore illam accipiat de qua ante fuerat infamatus.

Item, interdictum est ne aliquis, qui uiuente sua uxore de adulterio calumniatus fuerat, post mortem illius unquam de qua calumniatus fuit accipiat. Multa enim mala inde euenerunt. Nam plurimi hac de causa suas interfecerunt.



XuII. Nullus uxore uelata superstite aliam ducat.

Item, nullus, cuius uxor uelata fuerit, ipsa uiuente unquam aliam accipiat.



XuIII. Ne absentis uiri uxor alteri nubat, priusquam de uiri morte compertum habeat.

Item, si uxor uiri qui peregre aut alias profectus fuerit alii uiro nupserit, quousque prioris mortis  certitudinem habeat, excommunicetur usque ad dignam satisfactionem.



XIX. Ne clerici in publicum crimen lapsi sacris ordinibus facile restituantur.

Item, statutum est ne hi qui publice lapsi in criminalibus peccatis inueniuntur citissime in sacris ordinibus restituantur. Si enim lapsis, ut ait beatus Gregorius, ad suum ordinem reuertendi licentia concedatur, uigor canonice procul dubio frangitur discipline, dum per reuersionis spem praue actionis desideria quisque concipere non formidat. Unde hoc ratum manere oportet ut in crimine publico lapsus, ante peractam penitentiam in pristino gradu nullatenus restituatur, nisi summa necessitate, post dignam quidem longe penitentie satisfactionem.



XX. Ut episcopus, qui ad lapsi depositionem uenire non potest, uicarium mittat.


Item, si aliquis lapsus dignus depositione repertus fuerit, et ad eum deponendum tot cepiscopos quot auctoritas postulat, scilicet in sacerdotis sex, in diaconi depositione tres; unusquisque qui adesse non poterit, uicarium suum cum sua auctoritate transmittat.



XXI. Ut ante horam uespertinam in Quadragesima non edatur.


Item, statutum est ut nullus in Quadragesima prandeat, antequam, hora nona peracta, uespertina incipiat. Non enim ieiunat qui ante manducat.



XXII. Ut Sabbati Pasche officium ante horam nonam non inchetur.

Item, statutum est ut in Sabbato Pasche officium ante nonam non incipiatur. Ad noctem enim Dominice resurrectionis respicit, ob cuius reuerentiam Gloria in excelsis Deo et Alleluia cantatur. Quod etiam in Officii initio, cerei scilicet benedictione, monstratur. Narrat Liber Officialis quod in hoc biduo non fit sacramenti celebratio. uocat autem hoc biduum sextam feriam et Sabbatum,  in quo recolitur luctus et mestitia apostolorum.



XXIII. De sanctorum festiuitatibus transferendis.

Item, si alicuius sancti festiuitas in ipsa die euenerit, in qua celebrari non possit, non ante, sed infra octauum diem celebretur.



XXIu. Ut generale baptisma, nisi Sabbato Pasche et Pentecostes, non fiat. Paruuli, quocunque tempore petierint, baptizentur; nullus in Epiphania, sine infirmitatis necessitate.

Item, iuxta sanctorum Patrum decreta, scilicet Innocentii pape et Leonis, statuimus ne generale baptisma nisi Sabbato Pasche et Pentecostes fiat. Hoc quidem seruato, quod paruulis, quocunque tempore, quocunque die petierint, regenerationis lauacrum non negetur. uigilia uel die Epiphanie ut  nullus, nisi infirmitatis necessitate, baptizetur omnino interdicimus.

Huic concilio consenserunt Ioannes archiepiscopus, Rotomagensis, Odo Baiocensium episcopus, Michel Abrincatensis episcopus, Gislebertus Ebroicensis episcopus, et quamplures etiam uenerabiles abbates, quibus, eo tempore cenobia Normannie nobilitor pollebant, et monachicum rigorem seruabant.



APPENDIX.



[ACTA ARCHIEPISCOPORUM ROTOMAGENSIUM.]





MONITUM IN OPUSCULUM SUBSEQUENS.


Pontificum Rotomagensium acta litteris mandauit anonymus cenobii Sancti Audeni eiusdem urbis monachus, ad cuius autographum hec editio exacta est. uixit is Gregorio uII pontifice, Ioanne archiepiscopo Rotomagensi, abbate monasterii Sancti Audeni Nicolao; non alius forsan quam Fulbertus eiusdem loci cenobita, qui librum De miraculis sancti Audeni, hactenus ineditum, eidem Nicolao abbati nuncupauit; aut Theodericus, a quo sancti Audeni uita metrica Nicolao itidem inscripta est. His actis uberiores notas subiicere supersedeo, cum satis illustrata sit Rotomagensium presulum historia, quam noster Franciscus Pomeraius Gallico idiomate ante paucos annos erudite et accurate composuit, usus superiorum Actorum lectione, que ipsius historie probationis loco esse poterunt. Hic duo tantum obseruo. Unum, inter Rotomagenses episcopos nullum in his Actis locum tribui Hugoni, Caroli Magni filio, cuius uitam Baldricus episcopus edidit, eumdem perperam numerans inter archiepiscopos Rotomagenses, ut fusius alias ostendi in Seculi III Benedictini tomo I. Alterum est, synodum comprouincialium episcoporum a Maurilio archiepiscopo celebratam fuisse, in qua sententia aduersus Berengarium eiusque heresim dicta est, anno scilicet Dominice Incarnationis 1063, quo instaurate Rotomagensis ecclesie dedicationem peregit astante Willelmo Normannorum duce cum omnibus suffraganeis suis quibuscum concilium de castitate conseruanda et ceteris sanctorum Patrum institutionibus pastorum incuria negligenter postpositis, uiriliter restituendis religiose celebrauit, inquit Anonymus noster.





ACTA ARCHIEPISCOPORUM ROTOMAGENSIUM.

 Gallie prouincie sunt decem et octo: quarum una existit Lugdunensis, que uocatur secunda, in qua est nobilis et ampla ciuitas, que uocatur Rodomus uel Rotomagus, super fluuium Sequane sita. Huius ciuitatis ecclesia in honore beate et gloriose Dei Genitricis semper uirginis Marie est consecrata. Hec uero est metropolis: sex enim sub se ciuitates episcopales continet, scilicet primam ciuitatem Baiocatarum, secundam ciuitatem Abrincatarum, tertiam ciuitatem Euatinorum, que dicitur Ebroicas; quartam ciuitatem Salanum que uocatur Sagium; quintam ciuitatem Lexouiorum, sextam ciuitatem Constantinorum.

In prefata ciuitate Rotomagensi exstitit egregius Mallonus in ordine primus. Nonnullos horum positio  uerborum pertubat, non satis idonee speculantes, quoniam eorum uelle, scilicet beatissimum Nigasium prenominate ciuitatis primum antistitem exstitisse, nullatenus hac re pugnatur, si expositione quantulumcunque subtili fulciatur. Attendant igitur tam clerici quam monachi ne errent, qualiter scripturas perspicacius indagantes, utrumque posse haud inconuenienter stare diiudicent. Decenter, inquam, inquiunt, qui Mallonum in sede Rotomagensi fuisse primum asserunt. Nullus enim eum preiuit, quantum ad archiepiscopatus usumfructum: nec tamen male predicant, qui beatum Nigasium eiusdem sedis archiepiscopum fuisse primum comprobant. Quippe iam non paucis reor manifestatum esse, hunc Rome a beato papa Clemente  Rotomagensium urbis antistitem ordinatum fuisse nondum iugo pastorali cuiuspiam obnoxie. Nec est friuolum, sed firmum et ratum, prout sua testatur passio, cum beato sociatum Dionysio, permissione Clementis pape hunc eumdem ad oras Gallicas condescendisse; et priusquam ad suam, quam Rome, sicut diximus, acceperat, sedem posset peruenire; martyrium truncato capite, tamen uicinius circa fines Northmannicos cum Quirino et Scuuiculo pertulisse. Quo fit ut de utroque, sed alio et alio modo, uera predicatione predicetur primus, de Nigasio quidem secundum ordinationem; de Mallono secundum loci inhabitationem. Ut sic dicatur, Nigasius fuit Rotomagensis urbis antistes primus ordinatus: at Mallonus fuit primus in sede locatus.

 Sic is non uersus poterit consistere uersus.
Exstitit egregius Mallonus in ordine primus,
Moribus ornatus, clara quoque stirpe creatus.
Enituit uerbis, prefulsit et actibus almis:
Dapsilis in cunctis, clemens et largus egenis.
Mentibus infirmos curabat dogmate sacro,
Demones uexatos purgabat numine sacro.
Peruigil in populo pastor pius ac speculator,
Pro sibi commissis murum se contulit hosti.
Compatiens egris, collisos consolidauit.
 Mactabat Domino se semper sacra litando,
Perpetuam pacem deposcens atque salutem.
Ut charos fratres, seruabat dulciter hostes.
Hic humilis, sobrius, necnon et corde pudicus.
Sordibus immunis, uirtutum lampade fulsit.
Obiit in Christo X Kalendas Nouembris.

Beato uero Mallono Auidiamus successit, qui sub beato papa Siluestro et Constantino imperatore prefatam rexit Ecclesiam. Is uero prudens et strenuus pastor fuit in populo, qui Arelatensi concilio primo, quod eodem tempore quo Nicena synodus habita est, congregatum in canonibus inuenitur, cum Materno Coloniensi episcopo interfuit. Fuit namque hic beatus pontifex ingenio probus, moribus, insignis, subditorum sibi saluti prouidus. Huic successit  Seuerus, Seuero Eusebius, Eusebio Marcellinus, Marcellino Petrus, Petro uictricius.

Fuit uero hic in regali curia nutritus cum beato Innocentio papa, ut in eiusdem pape epistola de castitate conseruanda et aliis institutis Christiane religionis, eidem uictricio missa, inuenitur. Ait enim inter cetera: Preterea frequenter quidam ex fratribus nostris curiales, uel quibuslibet publicis functionibus occupatos, clericos facere contendunt: quibus postea maior tristitia cum de reuocandis eis aliquid ab imperatore precipitur, quam gratia nascitur. Sit certe in exemplum sollicitudo et tristitia fratrum, quam sepe pertulimus imperatore presente, cum pro ipsis prius rogaremus, quod ipse nobiscum positus cognouisti. Quibus non solum  inferiores clerici ex curialibus, uerum etiam in sacerdotium constituti, ingenti molestia ut redderentur instabat. Erat enim pastor gloriosissimus in persequendis populi criminibus rigidus, uiduarum et orphanorum pater mitissimus, misericors pauperibus, cunctis compatiens infirmis et dolentibus.

Cui successit Innocentius, Innocentio sanctus Euodus, Euodo Siluester, Siluestro Malsonus, Malsono Germanus, Germano Crescentius, Crescentio uero beatus Gildardus, frater beati Medardi, quorum uitam magnifico stylo beatus Fortunatus scripsit Una enim die nati fuerunt, una etiam die ordinati, una quoque die migrauerunt ad Christum.

Gildardo successit beatus Flauius, cuius pontificatus tempore constructa est ecclesia in honore beati  Petri apostoli in suburbio urbis Rotomagensis, anno primo Clotharii regis Francorum, nobiliter edificata, in qua corpus beati Audeni successoris sui sepulture traditum est. Hic uero beatus Flauius anno quingentesimo . . . Dominice Incarnationis multis uirtutibus preditus, diuini amoris flagrantia accensus, dapsilis pauperibus, Rotomagensem rexit Eccleciam.

Huic successit Pretextatus, uir magne sanctitatis et omnibus iniquis odiosus. Hic uero fuit tempore Chilperici regis, filii Clotharii, qui uir nimie crudelitatis  cum Fredegunde impia uxore sua ingenti contra pontificem odio exarsit. Causa uero odii nichil aliud fuit nisi quia fratrem suum Sigibertum regem, qui fraude Chilperici occisus fuit, multum dilexerat, et eamdem dilectionem Childeberto filio eius et matri Brunichildi seruabat. Hac de causa iratus Chilperious sibi calumniam imposuit, scilicet quod magnam partem thesauri fratris sui Sigiberti apud se reconditam habuerat, quam postquam Childebertus nepos eius litem contra eum inierat, ei reddiderat. Ideo in tantum persecutus est eum, quod eum ab episcopatu destitutum expulit, et in quamdam insulam in Constantinensi pago in mari sitam exsulauit, et in loco eius Melantium archidiaconum episcopum ordinari fecit. Modus expulsionis sue talis  fuit. Rex concilium episcopos suos conuocare fecit, cui uir magne auctoritatis et probitatis Gregorius archiepiscopus Turonensis interfuit. Hic uero nec callide machinationi, qua episcopus deceptus est, nec iniuste destitutioni assensum prebuit. Rex uero impia calliditate quibusdam episcopis . . . mandauit ei, quod si que sibi obiecerat in concilio, recognosceret, et inde coram rege prostratus se reum proclamaret, omnino ei dimitteret. Qui hortatu impiorum episcoporum deceptus, fraudulentis regis mandatis acquieuit. Tunc rex clamare cepit: »Audistis eum crimine conuictum, nunc super hoc certam sententiam definite.« Et ita deposuerunt eum, et in prefatum exsilium rex retrudere iussit. Mortuo uero rege, omnium  primatum et cepiscoporum consilio et iudicio, nolente Fredegunde regina, ad propriam ecclesiam est reuocatus, et deposito Melantio in propriam sedem inthronizatus. Melantius uero in familiaritate Fredegundis impiissime regine permansit, que beato Pretextato semper inimicata et insidiata est in tantum, ut pretio quorumdam mentes cum prefato Melantio corrumperet: ita ut, sicut beatus Gregorius Turonensis in scriptis suis narrat, nocte sancta Pasche, in loco pontificali, ubi stare consueuerat, gladiis eum percuterent, et ita interficerent. Qui mox ut uulnera sensit, ad altare cucurrit, et illud amplexatus, uiatico Dominici corporis et sanguinis se muniens, animam Deo reddidit. Corpus uero eius omnes principes patrie cum magno eiulatu et lamentatione  de tanti pastoris patrocinii desolatione condolentes, sepulture honorifice tradiderunt. Postea uero Melantius, qui tempore sui exsulatus episcopatum usurpauerat, consilio et ingenio prefate regine in eadem sede est restitutus.

Huic successit presul Hildulfus, uir prudens et honestus. Hildulfo beatus Romanus, nobilis ortu et uirtute preclarus. Beato Romano sanctus Audenus, claris natalibus ortus, et uirtutum magnitudine excelsus. Beato Audeno successit inclytus Ansbertus uenerabilis presul, et sanctis operibus gloriosus. Horum uero trium ac beati Gildardi memoriam tantum tetigimus, quia eorum gesta a probatissimis uiris luculenter apud nos conscripta habentur.

Ansberto successit uenerabilis Grippo. Gripponi  Ranilandus, uir uenerabilis et honestus. Ranilando sanctus Hugo, qui uenerabilis uite et magne honestatis fuit, ut uita eius testatur. Hugoni Ratbertus, uir prudens et strenuus. Ratberto Grimo. Hic namque uir magne nobilitatis et probitatis exstitit, populumque sibi creditum tam bonorum exemplis, quam predicationibus optime gubernauit, ecclesiamque sancte Dei Genitricis Marie, cuius sedi presederat, propriis prediis ac pluribus beneficiis augmentauit. Fontanas enim super fluuium Itonam sitas cum omnibus suis appendiciis dedit. Grimoni successit Rainfredus, uir nobili progenie ortus, et litterarum studiis imbutus, qui ecclesiam propriis beneficiis augmentauit. Dedit enim ei in territorio uilcassino uillam que dicitur Cramisiacum, et quamplurima  beneficia ex nobilibus uiris ad opus sue ecclesie acquisiuit.

Rainfredo successit beate memorie Remigius. Hic fuit filius Caroli, qui maior domus regie appellatus est, frater Carlomanni, qui relicta parte regni quam possidebat, in monte Soracte monachus effectus est, ubi ecclesiam in honore S. Siluestri construxit, et inde ad monasterium S. Benedicti in monte Casino transiit. Fuit etiam idem Remigius frater Pippini, quem Stephanus papa regem consecrauit. Hic uero Pippinus precibus Carlomanni monachi, fratris sui, mandauit Remigio prefato archiepiscopo, ut ad locum qui dicitur Floriacus pergeret, et corpus Benedicti, qui ibi requiescebat, legatis Carlomanni redderet. Cumque ad locum ueniret, et abbatem qui  tunc temporis monasterium regebat, et Medo dicebatur, uocaret, regis edicta edisserens, cum legatis, Carlomanni ecclesiam ingressus est. Cumque sepulcrum beati uiri appropinquassent, repentina cecitate multati sunt. Proinde terrore ualido concussi, ante prefatum abbatem fratresque loci illius solotenus prosternuntur, misericordiam deprecantes, quatenus pro eis Dominum exorarent ut eis indulgeret: promittitque beatus Remigius quod nunquam sancti corpus inde amplius transferret. Quid plura? Illico sunt exauditi, et beatus Remigius cum suis sodalibus pristinam sanitatem recipit. Precatus est autem prefatum abbatem ut corporis beati uiri reliquias illis exhiberet, ne locus in quo Deo deuote seruierat,  tanto patrocinio cassaretur: qui libenter acquieuit. Sicque legatis remeantibus ad propria, beatus Remigius rediit ad sua. Ipse uero quamplura Ecclesie sue acquisiuit beneficia, et de suis propriis largitus est multa. Super gregem sibi commissum uir nobilissimus peruigil, necnon moribus et opere clarus exstitit, et beato fine quieuit.

Beato Remigio Mainardus uenerabilis pontifex successit; Mainardo Guillebertus, qui tempore Caroli Magni imperatoris pontificatum decenter et honorifice rexit. Guilleberto Rainowardus, pontificali ordine dignus. Rainowardo Gunbaldus, nobilis prosapia et bonorum operum clarus instantia. Gunbaldo successit Paulus, presul mitis et prudentissimus. Paulo successit Wanilo, antistes Deo deuotus, et in cunctis  reuerentissimus. Waniloni successit Adalardus, nepos Gunbaldi archiepiscopi, qui religiosus in cunctis operibus fuit. Adalardo Riculfus, uir nobilis, et multis diues prediis, quibus ecclesiam sibi commissam hereditauit. Fuit autem tempore Caroli regis patris Ludouici regis, cuius fuit filius rex Lotharius, in quo progenies Caroli Magni a regno funditus exstirpatur. Hugo enim dux, qui cognominatus est Magnus, regnum sibi usurpauit et rex consecratus est. Cui successit Rotbertus in regimine, filius eius, rex Deo deuotus. Prefatus uero Riculfus chartas ecclesie supradictum regem fecit regali sanctione corroborare. Riculfo successit Ioannes, deuotus et religiosus antistes Ioanni Witto, uir honorabilis, et reuerentissimus pastor.

 Wittoni Franco, prudens pontifex et bonus populi auxiliator. Huius enim tempore Rollo dux Danorum patriam inuasit, que uocatur Francia, nunc uero Normannia eorum nomine insignita. Cuius mentis feritatem tam diuinis eloquiis quam deuotis seruitiis ita diliniuit, ut terram sibi acquisitam cum pace et iustitia regeret. Postea predicatione prefati pontificis legem Christianam suscipiens, ab eodem baptizatus est, et in fide catholica perseuerans bono fine migrauit ad Christum. Franconi successit Gunhardus, uir sapiens et in cunctis prouidus. Gunhardo successit Hugo. Hic uero fuit prosapia clarus, sed ignobilis cunctis operibus. Monachus enim apud Sanctum Dionysium erat, quando Willelmus filius Rollonis, dux Normannorum, ei episcopatum tradidit;  sed postpositis sancte regule institutis, carnis petulantie se omnino contulit. Filios enim quamplures procreauit, ecclesiam et res ecclesie destruxit. Todiniacum enim qui in dominicatu archiepiscopi erat, cum omnibus appendiciis suis fratri suo Radulfo, potentissimo uiro, filio Hugonis de Caluacamp, dedit, et ita a dominicatu archiepiscopatus usque in presens alienauit.

Huic successit Rotbertus, uir nobilissimus et potentissimus, Richardi primi filius. Hic uir magne pietatis et honestatis fuit, et in mundialibus diuitiis adeo laudatus a secularibus uiris; sed carnis fragilitate superatus, quamplures filios procreauit. Plura etiam ecclesie bona fecit. Ecclesiam enim presentem miro opere et magnitudine edificare cepit. Ante  obitum suum, gratia Dei preueniente, uitam suam correxit. Feminam enim reliquit, et de hoc ceterisque prauis actibus suis penitentiam egit; et sic bono fine, in quantum humana fragilitas capere potest, quieuit.

Rotberto successit Malgerius nepos eius: filius enim Richardi fratris sui fuit. Qui quia non electione meriti, sed carnali parentum amore et adulatorum suffragio in pueritia sedem adeptus est pontificalem omni destitutus tutela, potius acquieuit carni et sanguini quam diuinis mandatis. uoluptatem enim per omnia sequens, ornamenta ecclesie ceteraque beneficia pueriliter erogauit. Et ideo auctore papa Leone uillelmus dux Normannorum, postea effectus rex  Anglorum, assistente prefati pape legato, scilicet Hermenfrido Sedunensi episcopo, ceterisque comprouincialibus episcopis, in Lexouiensi ecclesia ab episcopatu eum destituit, deditque postea illi quamdam insulam in Constantiniensi pago in mari sitam, in qua pluribus annis, non quidem ut decuit, uixit; postea uero, quo autem diuino iudicio, ignoratur, in mari submersus est.

Malgerio destituto elegit dux Willelmus quemdam monachum, nomine Maurilium, qui nobili prosapia ex Remensi pago exortus, et in eiusdem ciuitatis ecclesia educatus, inde in Leodicensi Ecclesia omni liberalium artium peritia imbutus, Haluerstatensis ecclesie scholasticus effectus est; qui locus in Saxonia ditissimus habetur, in quo pluribus annis honorifice  uixit. Postea uero succensus amore celestis patrie, cuncta que mundi sunt fastidiens, monasticam uitam appetiit: sicque Fiscamnense cenobium adiens, monachus ibi effectus est, in quo sancte multo tempore uixit, ceterisque exemplum sanctitatis exhibuit. Denique igne diuini amoris exestuans, acriorem uitam eligens, licentia ab abbate qui ecclesie preerat accepta, Italiam petiit; eremique cultor solitariam uitam ducens, opere manuum uixit. Defuncto itaque abbate Florentinensis ecclesie, que in honore beate Marie semper uirginis constructa est, elegit eum marchio Bonifacius, uir nobilis et potentissimus; et ita licet inuitus, bonorum tamen uirorum admonitionibus superatus, abbas eiusdem loci ordinatus est: ubi multo tempore subditos pro  posse suo sancte et regulariter rexit. Sed quia uita iustorum est detrimentum pessimorum, monachi, qui tempore predecessoris sui indisciplinate uixerant, constantiam regule Patris Benedicti, qua eos regulariter constrinxerat, ferre nolentes, sed in omnibus bonis operibus sibi resistentes, detrimentum uite ei machinati sunt. Et quia pluribus annis in hoc laborans, nullo modo se in eis uidit proficere, saluti proprie prospiciens, abbatiam deseruit, et ad proprium locum, scilicet Fiscamnum, rediit, in quo sancte usquequo in episcopatu inthronizatus est, uixit. Hic ecclesiam a Rotberto archiepiscopo inceptam compleuit, et astante Willelmo Normannorum duce, postea Anglorum rege, cum omnibus suffraganeis suis, concilium in Rotomagensi ecclesia de castitate  conseruanda et ceteris sanctorum Patrum institutionibus pastorum incuria negligenter postpositis, uiriliter restituendis religiose celebrauit. Postea perfecta ecclesia, dedicauit eam, astante Willelmo Normannorum duce, anno 1063 Dominice Incarnationis, regnante Henrico nobilissimo rege Francorum, astantibus etiam comprouincialibus episcopis, scilicet Odone Baiocensi, Ioanne Abrincensi, Hugone Lexouiensi, Guillelmo Ebroacensi, Iuone Sagiensi; Gaufrido Constantiniensi, ceterisque uenerabilibus abbatibus; presidente etiam sedi apostolice papa uictore II. Multa etiam bona de Christiane legis et ecclesiastice religionis restitutione fecit. Ieiuniis et orationibus et eleemosynis usque ad ultimum diem  insistens, u Idus Augusti animam Deo reddidit.

Defuncto uenerabili antistite Maurilio, prefatus Willelmus rex Anglorum Lanfrancum reuerentissimum abbatem Cadomensis Ecclesie, omnibus liberalibus artibus imbutum, sanctis moribus et operibus ornatum, quem postea Cantuariensi Ecclesie metropolitanumi nstituit episcopum et primatem Anglorum, Alexandro summo pontifici et uenerabili pape misit, postulans eius clementia ut ei assensum preberet quatenus eius auctoritate Ioannem Abrincatine Ecclesie episcopum metropolitane Ecclesie preficeret, eique ne aliqua occasione in hoc resisteret, litteris apostolicis mandaret. Ipse uero eius petitioni, quia deuotam uidit, acquieuit. Litteras inde pontifici misit. uerba que littere continent, hec sunt:

»ALEXANDER Episcopus seruus seruorum Dei, IOANNI Abrincensium uenerabili episcopo salutem et  apostolicam benedictionem.

 »Destituta Rotomagensi Ecclesia pastore, etc.«

uide in Alexandro II papa ad annum 1073 Patrologie, tom. CXLuI.

Ioannes uero episcopus apostolica legatione recepta, et omnium comprouincialium episcoporum, cunctorumque etiam eiusdem ecclesie canonicorum electione communi consensu facta, metropolitanam adeptus est sedem. Hic uero fuit progenie nobilis, liberalibus imbutus disciplinis. Is alias satis strenuus, etc. Hanc de Ioanne notitiam integram ex Gallia Christiana dedimus in proemio ad Ioannem, usque ad uerba quibus clauditur: »Et honorifice in ipsa ecclesia tumulatur u Idus Septembris.« Pergunt Acta:

Successit huic imo precessit  Domnus Guillermus, cenobii Cadomensis abbas, cum apostolica auctoritate, tum regio munere, tum denique communi electione, uir sane et generis nobilitate cluens,  et morum prerogatiua prepollens.




ANNO DOMINI MLXXIX.
ARNULFUS CLERICUS MEDIOLANENSIS.





NOTITIA IN ARNULFUM.
[Apud PERTZ, Monumenta Germanie historica, Script. tom. uIII, pag. 1, proem. ad Arnulfi Gesta archiepiscoporum Mediolanensium, edente W. Wattembach.]

 Arnulfus Mediolanensis rerum que seculo XI ad a. usque 1077 Mediolani acciderunt, scripsit historiam, oculatus ipse testis, premissa breui rerum post a. 925 gestarum narratione. De ipso nichil preter ea que ex hoc opere concludere licet, habemus compertum. Nomen et genus I, 8, indicauit, ubi de Arnulfo I archiepiscopo  locutus, hec addit: cuius equiuocus existo gestorum scriptor ego presentium, fratris uero illius pronepos uerus. Itaque cum Mediolanensium ordines ita inter se essent distincti ut capitaneorum estimatio duplo maior esset quam uassorum, uassos pari interuallo sequerentur negotiatores, deinde reliqua multitudo  , Arnulfum primo ordini accenseri par est. Nam cum decumanorum primicerius de populo natus esset  ,  inter ordinarios regum principum et capitaneorum filii erant  ; archiepiscopos uero qui de ordinariorum numero legendi essent  , nunquam per hec secula,  ex quo inter Italie  principes primum locum obtinuerunt, ex genere capitaneis inferiore sumptos esse, et per se uerisimile est, et Widonis monstrat electio, cui id ipsum quod de uassorum ordine esset  , maximas excitauit molestias. Accedit quod ipse Arnulfus nobilitatem generis non uno loco manifesto prodit cum et cause nobilium aperte faueat  , et humiliter natos appellet quos alii tanquam nobiles predicant  , milites scil. minores, de capitaneis autem cum moderatione loquatur  , quorum sublimitatem ex imo loco mirabundus suspicit Andreas monachus, qui Arialdi uitam scripsit. Quod si obseruaueris, multe euanescent difficultates, cum pugnare inter se uideantur equalium scriptorum assertiones, qui tamen, uerbis usi diuersis, in rebus consentiant.---Clericusne  an laicus fuerit Arnulfus, certo testimonio non constat  , sed totum scribendi genus, scientia rerum ecclesiasticarum et animus in causis  clericorum semper occupatus, a laicis tanquam ab extraneis auersus, uetant ne pro laico ipsum habeamus. A. 1077 legationi a populo Mediolanensium ad papam directe, quo Ecclesie Romane reconciliarentur, sese interfuisse narrat u, 9. Neque enim ipse a causa ceterorum immunis fuerat, clericis fauens coniugatis, sed tunc de preteritis, inquit, satisfaciens, in futuro castigari promisit. Nimirum homo uerecundus et suo ipse iudicio diffisus, res autem nouas et Herlembaldi furorem auersatus, antea cum plurimis sui ordinis uiris senserat, quamuis non omnia eorum gesta sibi probari fateretur  ; postremo autem arctiorem Ecclesie disciplinam ipse probauit. Sed cum magni momenti et quam maxime memorabiles ei turbe ille uiderentur, quibus totus  Ecclesie Mediolanensis status immutatus est, post Attonis electionem a. 1072 factam ad eas litteris consignandas se conuertit, non cupiditate fame, sed ne rerum memoria intercideret, que ciuibus suis postea foret pretiosa. Ad presens enim sub modio recondi opus uoluit, suo postea tempore promendum, sed fines urbis nunquam excessurum  . Tamen hoc statim tempore uulgatum fuisse uidetur, cum tres priores libri, quos solos tunc absoluerat, per se descripti sint, quanquam Landulfum nullam eius notitiam habuisse apparet. Arnulfus autem postea et quartum librum addidit et quintum, licet non uno tempore scriptos, cum a priore sententia sensim recederet, donec tandem, ut diximus, Romane reconciliaretur Ecclesie. Simul initio operis  premisit prefatiunculam---si modo ab ipso uenit---cum nominibus regum et archiepiscoporum, et in prioribus aliqua mutauit, que non magni sunt momenti, eiusmodi tamen ut auctoris manum prodant  . Substitit ipso illo a. 1077, cum longo schismati finis esset impositus: grandeuus ipse cum res post a. 1018 gestas uidendo se cognouisse dicat.

Fides Arnulfi editoribus Palatinis satis mala uisa est, cum hominem hereticum pro mendaci haberent, neglecta accuratiore inquisitione; sed iam in Muratorii prefatione satis accurate scripsisse dicitur, quod quam uerum esset, singula perscrutatus Giulini expertus est. Neque uero minus iudicium eius laudandum uidetur, cum simplici modo que audiuit primo, deinde uisa retulerit  , spretis uulgi  fabellis, quas cupide Landulfus conquisiuit. Exordium sumpsit a regno Hugonis Italie regis, et que post hec ad sua usque tempora in regno acciderunt, Mediolanensia tamen potissimum respiciens, libro I  breuiter perstrinxit, libris nullis adiutus, sed audita tantum, ut ipse ait, utcunque exsufflans  . ueniam igitur libenter tribuemus, si in his quandoque errauit, cum res scitu dignas solus seruauerit et scienter a uero declinauisse nusquam argui possit. Auctorum autem idoneorum copia uiro tam nobili genere orto deesse non poterat. Cum ita uiam sibi muniuisset, post a. 1018 ea que ipse uidendo cognouit, ex abundanti, ut ait, eructare studuit. Adhibuit autem ad scribendum acta synodi Romane a. 1027  , constitutiones a legatis Romanis Mediolani factas  , et epistolas pontificum  ; litteras uero parti aduerse Roma directas commemorat quidem III, 17; Iu, 2, sed inspexisse non uidetur. Omnia uero que ex his seruata sunt fidem eius confirmant, et cum a Landulfo,  eiusdem partis scriptore, sepissime recedat, ubique fere in rerum gestarum narratione consentit cum Andrea abbate postea uallis Umbrose, Arialdi discipulo et fautore feruidissimo, et cum Bonizone  parti pontificie prorsus addicto. Quod profecto summum est bone eius fidei documentum, cum nusquam dissimulauerit sibi Arialdi et reliquorum motus uehementer displicere; ita tamen cautus et moderatus, ut uel de Landulfo iudicium ferre recusaret  et clericos ex parte in culpa fuisse concederet  . Neque enim meliori cleri discipline repugnabat, ne Romano quidem pontifici se uolebat opponere, sed res tumultarie gestas, laicorum de clericis iudicia, et subiugationem Ecclesie Mediolanensis abominatur  . Pacem autem per legatos  Romanos a. 1067. compositam laudat III, 21. Hec igitur scripsit cum adhuc turbe ille durarent  , uiuente Herlembaldo  et Alexandro II  , nondum consecrato Gotofredo  , id est ante uer anni 1073. Deinceps silentium seruare sibi proposuerat, sed cum turbe modum uiderentur excedere, tamen calamum resumpsit, ne memoria rerum periret. Addidit igitur librum Iu, quo narrationem ad Herlembaldi mortem  deduxit, finem schismatis ut tunc putabat. Finito autem opere ingenue protestatur se solo ueritatis studio ductum scripsisse, neque a doctrina eorum qui uenalitatem ordinum sacrorum et incontinentiam sacerdotum impugnarent dissentire, sed modum quo omnia gesta essent improbare. Et cum hoc iam pugnet cum  nonnullis que antea protulit, sequenti capite 13 diserte addit se aliter nunc quam prius sentire, atque erubescere cum scriptis scribenda conferat: nec barbarismos in uerbis egisse, sed aliorum dicta uel  facta temere iudicasse, cum soli Deo cordium reuelentur occulta. Ubi animaduertas, queso, eum non factorum peruerse narratorum, sed iudicii tantum incaute prolati reum se confiteri. Mendacii uero notam primo libri u capite iterum respuit.---Post hec pauca addit de Thedaldi electione et de Heinrici Iu cum Gregorio dissensione, iam aperte professus Romanam nunquam errauisse Ecclesiam  , donec peracta Mediolanensium cum papa reconciliatione opus clauditur.

Scribendi genere usus est simplici et satis puro, etsi curules quadriuii rotas nunquam se conscendisse fatetur. Sallustium tamen legisse uidetur  . Orosium III, 2, citat, Iu, 11, tomum Etymologiarum. Aequales uerborum sonos in fine sententiarum  repetitos, quod temporis illius hominibus pulchrum esse uidebatur, sepe apud eum inuenimus. In temporum descriptione parum cure posuit. Breuitati ita studuit, ut plurima que scire uelimus reticuerit, cum prolixiores Landulfi narrationes et obscure sint et fide parum digne. Itaque factum est ut ii qui postea de rebus Mediolanensium scripserunt, dum penuriam rerum nobis traditarum supplere cuperent, a Landulfo et Gualuaneo de la Flamma, homine omnium mendacissimo, in errores abduci se paterentur, quod uel comiti, Giulini nonnunquam accidit, qui plurima egregie illustrauit. Post hunc uir doctissimus Fumagalli aliqua accuratius tractauit; de iis uero que ad reipublice Mediolanensis statum pertinent, nouissime multa disputata sunt a  uiris cll. H. Leo  qui non raro et Flamme commentis et suis ipsius opinionibus nimium tribuisse uidetur, et A. de Bethmann-Hollweg [ Estensis, a cl. Muratorio in usum uocatus, seculo XIII, certe non antiquior, cuius specimen dedit Mur. SS. Iu, p. 5. Inscriptiones capitum quas ex hoc codice Mur. recepit, cum in reliquis codicibus desint et a librario addite esse uideantur, quales etiam in cod. 1 passim in margine ascripte reperiuntur, initio quidem inter uarias lectiones adnotauimus, postea prorsus abiecimus. Codicem  quo Muratorius in editione sua adornanda potissimum usus est, iterum conferre superfluum uidebatur.

[3] Sitonianus, cuius apographum beneficio Ioannis de Sitonis Leibnitius nactus est; aliud exemplar ex eodem codice Muratorius a. 1699 apud Camillum Sitonum, Ioannis patrem, transcripsit, quod postea ope cod. Estensis emendauit. Tertius et quartus liber ibi in unum contracti sunt; capitum inscriptiones nulle. Nos que apud Leibnitium pariter ac Muratorium leguntur 3 signauimus, que L. solus habet, 3a.

[4] Archinteus ex quo duos ultimos libros descripserunt 5*. B2*. cf. ad III fin. Eodem, deficiente Papiensi, I. P. Puricellus usus est  . Quatuor libris  distinctus fuisse uidetur, ita ut III et Iu unum efficiant, u quartus uocetur. Proxime accedit ad textum Muratorianum, itaque ad 2. 3. Capitum distinctio nulla.

[5] Metropolitane eccl. Mediolanensis, Landulfum, Arnulfum, catalogum archiepiscoporum, a Murat. Iu, 141, editum, continens [ Cod. Francisci Castelli s. Mediol. ecclesie ordinarii 1574, deinde A. D. archipresbytero Mediol. Octauiano Forrerio, post capituli Mediolanensis, denique a. 1822. relatus inter Ambrosianos n. 89, mbr. qu., s. XIu manu continua exaratus, [ Ambros. n. 128, chart. qu., s. XuII ex., Landulfum continet et post hunc Arnulfum, quem exscripsit ex B 1; nullius ergo momenti.

[B 2.] Papiensis, ex quo I. P. Puricellus aliqua protulit in Mon. Basil. Ambrosiane [ Ambrosianus 157, ch. fol., antea. 1675 Petri Pauli Bosche manu exscriptus ex ms. quodam »quod accepi a d. Matheo ualerio Carthusie Papiensis priore. Sed illud tantum tres priores libros  continebat . . . quartum librum nactus sum in alio exemplari quod . . . suppeditauit comes Octauius Archintus.« Ad litteram fere cum B 1 conuenit, sed aliquoties habet que illi desunt, ita ut ex ipso B 1 nequeat esse descriptus. Capita in Papiensi non distincta fuisse Boscha dicit.

Arnulfi opus diu in bibliothecis delituit, Mediolanensibus tantum scriptoribus notum, ut Gualuaneo de la Flamma qui s. XIu ex Arnulfo »apud S. Nazarium« in Manipulum Florum---nam alia eius opera inedita seruantur---nonnulla transcripsit, sed tanta usus licentia, ut ad uerba Arnulfi cognoscenda nullius sit utilitatis; s. Xu ex. Tristanus Calchas eum inter auctores suos commemorauit, sed tamen cum reliquis Flammam sequi maluit. Innotuit etiam auctori  uite Mathildis qui  c. 5, 4, exscripsit ex libro »qui dicitur Copia Landulphi de S. Paulo,« cum quo Arnulfi Historia sepius descripta esse uidetur. Postea I. P. Puricellus s. XuII. Arnulfo multum usus est  , sed integra eius Historia primum prodiit a. 1711 inter Leibnitii  Scriptores Rerum Brunsuicensium, tomo III, ex apographo Sitoniano  . Eiusdem cod. exemplar emendatum ex Estensi Muratorius transmisit sociis Palatinis, qui, additis lectionibus quibusdam codicum metropolit. 5 et B 1, et commentario non spernendo, etsi nunc non multa inde repetere potuerimus, illud ediderunt in coll. Scriptorum RR. Ital. tomo Iu, a. 1723.

Tertia iam nostra prodit editio, ad fidem cod. 1 correcta  per u. D. Bethmannum, qui cod. B 1 uarias lectiones addidit omnes, sola scribendi diuersitate pretermissa, cod. 5* eas que alicuius uiderentur esse momenti. Librorum tamen distinctione quam auctor ipse indicat, retenta, capita que in 1 maioribus litteris distincta sunt, numeris insigniuit,  qui a priorum editorum diuisionibus non ita recedunt, ut diuersi numeri addendi fuerint. Que explicatione egebant, consultis doctorum uirorum libris breuiter enodare conatus sum, precipue uero Bonizonis et Andree uallumbrosani locos ad nostri narrationem illustrandam et fidem eius confirmandam idoneos indicaui, et que illi aliter narrant notaui. Andree autem uita Arialdi cum ita in rebus Ecclesie Mediolanensis et ipsius Arialdi gestis uersetur, ut in hanc collectionem recipi non debeat, inde quecunque ad rerum cognitionem utilia uidebantur, exscripsi ex libro I. P. Puricelli de SS. martyribus Arialdo Alciato et Herlembaldo Cotta Mediolanensibus. Med. 1657, fol. uita Arialdi inde desumpta iterum edita est in Actis SS. Iunii u, p. 281-303.  Ea quam Puricellus addidit passio B. Arialdi martyris, per anonymum  conscripta, ex Andrea et Landulfo tota est desumpta, et tempore multum posteriore scripta esse uidetur.


Datum Berolini uI Id. Iun. 1846. W. WATTENBACH.





ARNULFI GESTA ARCHIEPISCOPORUM MEDIOLANENSIUM EDIDERUNT L. C. BETHMANN ET W. WATTENBACH.



INCIPIT LIBER GESTORUM RECENTIUM AB ARNULFO [1 1Kb] COMPOSITUS.

 In hoc libro continentur gesta quorumdam Ytalie regum ac Mediolanensium antistitum, a tempore  Ugonis regis et Arderici presulis usque ad tempus scriptoris, et si qua sunt preter hec alia illis inserta  temporibus, prout occurrerunt memorie scriptoris eiusdem. Que qui scire desiderat, legat per singula; procul dubio [2 1Kb] inueniet, unde pascat animum, non cibis lautioribus et copiosis, sed sanis ac digestibilibus. Regum uero ac pontificum nomina scripta sunt ante oculos subiacenti in pagina [3 1Kb] .

    Ugo rex Burgundio.
    Lotarius filius eius.
    Berengarius Longobardus.
    Otto primus Teutonicus.
    Otto secundus primi filius.
    Otto tercius secundi filius.
    Ardoinus Langobardus.
    Heinricus Teutonicus
    Huonon [4 1Kb] similiter.
     Heinricus filius ut pater.
    Heinricus eius filius.
    Ardericus sedit annos 22, menses 2.
    Manasses et Adelmannus simul 5 fuerunt annos [5 1Kb] , non in cathedra, sed in arcu et faretra.
    Walpertus sedit annos 18.
    Arnulfus sedit annos 3, menses 4.
    Gotofredus sedit annos 5, mensem 1, dies 24.
    Landulfus sedit annos 18, menses 3.
    Arnulfus se it annos 19, menses 9, dies 6.
    Aeribertus sedit annos 26, menses, 8, dies 19.
    uido sedit annos 27 [6 1Kb] .


1. Multorum uarios affectus, multaque uaria [7 1Kb] delectant studia, nec omnibus omnia, nec singulis semper singula satisfaciunt. Nimirum dispares mores,  ac non idem omnium [8 1Kb] animus ad non eadem sepe distrahitur [9 1Kb] , nature unius multiplici condictione, de quibus in commune disserere, uel singillatim [10 1Kb] discernere, non est presentis negotii, sed nec humane potentie. ualet ille solus, qui diuersa largitur carismata bonus. Unde sic ait Apostolus: Diuisiones gratiarum sunt, idem autem Deus, qui operatur omnia in omnibus, diuidens singulis prout uult . Item alibi: Unusquisque proprium habet donum ex Deo, alius quidem sic, alius uero sic . uerbi gratia litteralis scientie munus multis modis datur Deo distribuente mortalibus [11 1Kb] . Spiritales misteria interpretantur, spiritalibus spiritalia comparantes. Et ad hec quis ydoneus? Utique non ego, qui non aliter quam uenerando  credere iota unum, aut unum ex hiis apicem presumo discutere. Animales uero forensia [12 1Kb] multifarie perscrutantur, carnalibus carnalia conferentes. Inter  quos uelut densas ac frondosas tenebrosi nemoris arbores uerecundissime latitans, fidei tamen seruus catholice, uideri erubesco; scientia utpote nudus, paucis admodum litteris [13 1Kb] , uelut tenuissimis aranee filis leuiter superindutus. Preterea cum iam in [14 1Kb] dicto presentis eui nemore tam diuersa nouarum cotidie rerum erumpant folia, miror tot ac tam disertos uel uni eorum non insufflare scriptores. Nullis enim retro temporibus [15 1Kb] talis ac tanta scribendi fuit occasio doctis pariter et [16 1Kb] indoctis. Hec animo reuoluens, non michimetipse confido, quem exilis ingenii adeo paupertas angustat, ut difficilis michi uideatur Aristotelici laberinthi ingressus, laboriosus ualde Tuliani palacii accessus. Fateor me numquam conscendisse curules quadriuii rotas. Nichil a  me igitur, carissime quisquis es, preter quod polliceor exigas, uidelicet uerbis prolatam communibus simplicem gestorum narrationem, que nostri reges nostrique gessere pontifices, nostri quoque conciues in urbe Mediolano uel extra, compatriote uero nostri in regno Italico, que ipse uidi uel quemadmodum a uidentibus aut paulo ulterius audiui, prout etiam de thesauris prodeunt memorie, cum nichil sit, quod a me ultra sperare debeas. Si forte recitantis culpa claudicat animus in auditis, saliet profecto confidencius in uisis, nullius indigens testimonio. Quod si in presentiarum scientes tedet lectionis huiusce [17 1Kb] , non inuideant saltem posteris ac scire fortasse uolentibus, presertim cum solis illis ista [18 1Kb] prouiderim. Nisi enim prisca ueterum gesta stilus  commendaret utcumque, nulla prorsus preteritorum nobis [19 1Kb] superesset memoria. Recondatur [20 1Kb] ergo interim sub modio nostrum hoc qualecumque negotium, tempore proferendum suo. Cuius priuatum ac singulare uolumen sue limina ciuitatis rogo nullatenus excedat; quod si uidetur hoc parum, extendatur ad arcum usque Romanum [21 1Kb]  .

2. Legitimus narrationis ordo a superioribus ad inferiora descendit; set quia ex preteritis pendent presentia, ab illis ad ea que sunt in manibus, gestorum decurrat oratio; ita tamen, ut relicta uetustate ex recenti memoria sumatur exordium.

3. [22 1Kb] Anno a natiuitate Christi 925 regnauit in Italia ex Burgundionibus Ugo, qui ut tucius [23 1Kb] ageret in regno, eggregiam inter ceteras urbem Mediolanum  sibi uendicare preuidit. Priscam namque nouerat loci consuetudinem, ut decedente metropolitano quilibet unus ex maioris ecclesie precipuis cardinalibus,  quos uocant ordinarios [24 1Kb] , succedere debeat; quod a Romanis presulibus, ab ipsis quoque imperatoribus concessum, sub auctoritate quidem canonum, testantur cedule in secretario recondite  . Huius [25 1Kb] rei gratia iuniorem filium  in eadem ecclesia tonsurari decreuit . Set quia in puerili etate ad episcopandum minime uidebatur ydoneus, Ardericum [26 1Kb] grandeuum senem interim subrogauit antistitem [27 1Kb] , sperans eum subito casurum. Quoniam uero sepenumero cogitantem fallit opinio, prolixius uixit sacerdos annis 22  et mensibus 2 [28 1Kb] in seculo. Quod ubi persensit, necem ilico meditatur ocultam. Statuto autem generali Papie colloquio cunctorum regni principum, palatini lixe iubente ex industria cesare cum Mediolanensibus  litigabant, ut accepta occasione trucidaretur senex ille. Quibus rixantibus grauis pugna committitur, qua feruntur interfecti Mediolanenses nonaginta uiri prudentes. Sed propicia diuinitate liberatus euasit antistes. Cumque diutius non posset latere dolus [29 1Kb] , uehementer erubuit criminis tanti reus, ueritus etiam beatum Ambrosium, cuius fuerat ille uicarius.

4. [30 1Kb] Factum est autem, ut conuentione digne satisfactionis concederet ecclesie pro nonaginta interfectis abbatiam [31 1Kb] Nonantule  , que propter nonaginta sui iuris curtes sic uocata perhibetur  . Insuper et capellam auream cum cruce, que super altare in hyemalis ecclesie  sunt collocata [32 1Kb] tugurio  . De reliquo cum nimis insolenter ageret, ignorans sibi dictum: Principem te fecerunt; noli  extolli, set esto in illis quasi unus ex ipsis , intolerabilis factus est uniuersis. Preelecto itaque filio eius ab omnibus Lothario admodum leniore, communi [33 1Kb] consensu regni totius [34 1Kb] compulsus est ipse remeare Burgundiam , de cetero minime regnaturus.

5. [35 1Kb] Per idem tempus  oborta est Mediolani perniciosa seditio. Arderico autem archiepiscopo ad  superna uocato, eruperunt duo aduersarii, Ambrosiane dignitatis ambitione succensi, Manasses uidelicet Arelatensis episcopus, et Adelmannus [36 1Kb] presbiter Mediolanensis [37 1Kb] , reuera immemores apostolici oraculi: Non efficiamur inanis glorie cupidi, inuicem prouocantes, inuicem inuidentes . Cumque diu contenderent, ille ex datione regis, scilicet Burgundie, hic ex factione plebis et de Mediolanio [38 1Kb] , quinquennio contra se inuicem pertinaciter altercati sunt, factis partibus ex alterutro. Quorum execrabili iurgio iacturam pregrandem sustinuit ecclesia, precipue in thesauris et cymiliis omnibus, quibus incomparabiliter affluebat. Inter hos fluctus natabat caute Walpertus, contrahens suo lateri quasi undas consilii, usque adeo ut utrisque  sponte uel inuito [39 1Kb] cedentibus, sedem teneret ipse solus  . Deinde [40 1Kb] mortuo Lotario  regnauit Berengarius Langobardus ipse, quem Walpertus tunc archiepiscopus suspectum habebat, conscius ipse sibi. Cuius iram precauens, ne regiis preueniretur insidiis---legerat enim: Indignatio regis nuncius mortis ---fugam parauit. Ottonem Teutonicorum [41 1Kb] adiit regem , suffragium  postulans, moxque illi regnum se instante pollicetur Italicum. Qua erectus rex Otto fiducia, adscita sibi coniuge Adeleida Italie quondam regina, uxore uidelicet Lotharii, illico meditatur regnum subripere Berengario.

6. Premissis igitur pro Walperto legatis pacem implorat. Quam cum non impetraret, direxit Litulfum  cum exercitu  , suum ex coniuge altera [42 1Kb] filium. Oderant autem compatriote regem Berengarium propter nimiam uxoris tenaciam, que Willa dicebatur, et suam ex parte seuiciam. Ideoque destitutus a suis, properanti hosti minime ualuit congredi; sed ingressus quod dicitur Insula sancti Iulii municipium [43 1Kb] , resedit inualidus. Cum uero exploraret uniuersa Litulfus, quidam familiares Berengarii  milites, fidem debitam simulantes, promissa securitate foras eductum hostium manibus tradiderunt. Reuera inimici hominis domestici eius . Intuitus autem eum Litulfus ait: Consule tibi rex, et humiliare magno Ottoni augusto. Si non feceris, ipsum te ledis. Cumque humiliter responderet, rursus infit: Absit a fide mea, ut uincam perfidia, qui uiribus superare contendo. Caue rex amodo ab huiusmodi pseudomilitibus. Sic fatus absoluit eum, deinceps strenue cuncta ministrans. O pia hostilitas et hostilis pietas! Postea uero pius ille [44 1Kb] perfidia Longobardorum fertur ueneno necatus .

7. Otto autem licet priuatus filio, coniugis tamen auguste Adeleide fretus consilio, Walperti quoque aliorumque regni principum, in manu forti et brachio  extento uenit Italiam [45 1Kb] , primus ex Teutonibus imperator dictus Italicus; cumque illi [46 1Kb] subiecta fierent omnia, Berengarium ipsum arce quadam robusta  munitum diuturna uallans obsidione subegit , filiis circumquaque dispersis Widone Adelberto et Conone. Illum uero cum filiabus et coniuge captum secum deuexit in Sueuiam  , ubi non multo post in amaritudine [47 1Kb] anime diem clausit extremum .

8. Eodem tempore obeunte Walperto, cathedram suscepit Arnulfus , uere declinans a malo et faciens bonum; cuius equiuocus existo gestorum scriptor ego presentium, fratris uero illius pronepos uerus [48 1Kb] . Huius in episcopatu uita fuit triennis, facta [49 1Kb] nunc pro certo meliori dignitate  perhennis . Cui successit Gotefredus, primo quidem a clero reprobatus et populo, eo quod sacerdotalem uel leuiticum nondum ascenderat gradum, subdiaconus tantum; extrema uero pace receptus regie fidelitatis gratia, contra filios Berengarii dimicauit. Quorum Widone interfecto  , Conone pactione quieto  , Adelbertus ceteris animosior diebus uite omnibus [50 1Kb] factus est in diuersa profugus.

9. Deinde Ottone mortuo , regnauit pro eo eius [51 1Kb] eiusdem nominis filius, acer in armis, sagax ingenio; qui Grece mulieris adeptus contubernium, industria sapientis Adeleide matris Romanum feliciter  solidauit imperium. Exiens uero a Germania  [52 1Kb] , Rome presedit, Apuliam Calabriamque [53 1Kb] possedit, multaque gessit insignia, imperatoria maiestate condigna. Huius tempore transfretantes Saraceni mare conati sunt Calabres fines inuadere; quibus ex aduerso congressus est imperator et ipse , paruo licet [54 1Kb] suorum suffultus collegio. Quoniam uero paucorum ad plures impar solet esse congressio, cum pugnasset multum deficit [55 1Kb] ad ultimum. Quid plura? pugnando captus [56 1Kb] ad classes usque protrahitur; occupauerant enim hostes uicina maris littora. Sentiens uero se uellet nollet [57 1Kb] transuehendum [58 1Kb] , simulatis precibus postulabat, ut saltem unicam sibi coniugem cum exiguo famularum obsequio simul cum eo exulare [59 1Kb] permitterent, delaturam secum immensa auri et argenti pondera promittens. Cumque foret  permissum [60 1Kb] uiros adolescentes muliebriter superindutos, subtus autem accinctos mucronibus, cautissime uenire mandauit. Ubi uero ingressi sunt nauem, illico irruentes in hostes, euaginatis ensibus indifferenter quosque trucidant. Interim saltu percito prosiliens imperator in pelagus, natando euasit ad littus liber et letus. Unde terrefacti transierunt hostes ad propria [61 1Kb] . De cetero disponens equoreas undas potestatiue cum omni transmeare [62 1Kb] Italia, per uniuersum regnum dilatat militandi preceptum. Sed Deo aliter prouidente, rebus excessit humanis , iuxta illud: Cor hominis disponit uiam suam; Domini autem est dirigere gressus eius . Cui in Alemanie partibus superfuit puer sui nominis filius, rex mortuo  patre creatus.

 10. Iam enim successerat Gotefredo Landulphus archiepiscopus, qui propter nimiam patris ac fratrum insolentiam, grauem populi perpessus est inuidentiam. Instabant enim [63 1Kb] pre solito, ciuitatis abuti dominio. Unde ciues indignati, una sese coniurati [64 1Kb] strinxerunt. Inde ciuilis seditio ac partium est facta diuisio. Quibus assidue rixantibus, grande commissum est in urbe certamen. uidens autem se pregrauari undique presul, nec posse sufficere, discessit ab urbe cum fratribus, relicto patre  , qui fuerat iam senes et uiribus imbecillis [65 1Kb] . Quamobrem ecclesie facultates et multa clericorum distribuit militibus beneficia. Iterum autem collecto ex diuersis  partibus agmine, conflixit eisdem cum ciuibus in  campo Carbonaria  ; ubi facta est plurima cedes utrinque; a quo bello egre diuertit hac etiam uice. In ciuitate autem quidam [66 1Kb] uernula audita domini sui nece accurrens, patrem presulis lecto iacentem cultro transfixit. Post hec et alia multa, inspirante Deo et interueniente consultu sapientum partis utriusque, noua pax uetera dissoluit odia. Archiepiscopus enim memor pastoralis diligentie, populus uero recordatus ouilis [67 1Kb] obedientie, donantes preterita, federati sunt pace perpetua. Preterea sentiens se presul dispersis facultatibus offendisse ecclesiam, ut clerum leniret ac [68 1Kb] populum, sancti martyris Celsi fundauit monasterium, multisque ditauit opibus. Ubi completo dierum numero, moriens suo quieuit in tumulo . Cui alter successit  Arnulfus; de quo dicetur posterius.

11. Interim regnante Ottone III, cum matre Greca, quidam Grecus  , Grece domine capellanus, factus est Placentinus episcopus. De quo dictum est quod Romani decus imperii astute in Grecos transferre temptasset. Siquidem consultu et ope quorumdam ciuium Romanorum, precipue Crescentii cuiusdam prediuitis, apostolicam sedem iam uiolenter inuaserat, deiecto eo qui tunc insederat uenerabili papa [69 1Kb]  . Quo audito palam, relicta Sueuia uenit Otto festinus Italiam .

12. Nec mora, consilio habito cum optimatibus regni, Romanum arripuit iter cum legionibus Latinorum ac Teutonicorum, terrefaciens cuncta in circuitu loca. Ad cuius introitum  Roma concutitur  uniuersa. Grecus ipse misericordiam clamat; Crescentius uero rebellionem parat, Tiberina sancti Angeli munitus in arce [70 1Kb] . Hunc imperator undique obsidione circumdat, omnibus belli machinis cottidie oppugnans, donec pacto utcumque composito, illius se tradidit potestati. Qui statim in prato Neroniano iussus est decolari. Stephania autem uxor eius traditur adulteranda Teutonibus. Pseudopapa uero Grecus effossis oculis, abscisis naso et auribus, dorso asine retrouersus manu tenens caudam, totam distrahitur per hurbem. Sic Roma ante mobilis [71 1Kb] regis quieuit in oculis.

13. Tempore preterito [72 1Kb] decreuerat imperator materne gentis sociari coniugio. Huius causa conscilii  prefatus Arnulfus uenerabilis archiepiscopus, regia iussione premonitus, mare transiens Constantinopolim proficiscitur. Qui ab ipso admirabili  monarcha magna susceptus honorificentia, satis episcopaliter conuersatus est in urbe regia, ita carus ut quicquid poposcerat [73 1Kb] facile impetraret. Composito tamdem propter quod uenerat negotio, ab eodem Basileo decenter absolutus reuersionem accelerat.

14. Interea imperator primo iuuentutis in flore defungitur Otto , in quo omnis [74 1Kb] est Ottonum [75 1Kb] consumpta propago. Tunc Ardoinus [76 1Kb] quidam nobilis Ypporegie marchio a Langobardis Papie eligitur  et uocatus cesar ab omnibus regnum perambulat uniuersum, regio iure cuncta pertractans. Cognito autem iam dicti presulis reditu, occurit ei in itinere obuius, securitate quanta ualuit sibi illum applicare procurans.

 15. Eodem tempore Heinricus [77 1Kb] creatus est rex Alamannie . inter hos de sceptro Italico ingens oritur contentio. In medio principes regni fraudolenter incedentes, Ardoino palam militabant, Heinrico latenter fauebant, auaricie lucra sectantes, sicut [78 1Kb] dictum est ad Ierusalem per prophetam: Principes tui infideles, socii furum, omnes diligunt munera, secuntur retributiones . Quorum conscilio Heinricus direxit in Italiam suum cum exercitu ducem  . Cui occurrens uiriliter Ardoinus, facta congressione in campo Fabrice  , quamplures strauit, ceteros extra fines regni fugauit.

16. Tempore non longo post  cum ualida Teutonicorum militia prouerauit Heinricus a Germania, ipso Italie castrametatus in limine . Ex  aduerso Ardoinus fidens uiribus nec minus armis instructus, non tantum defendere quantum super eum paratus insurgere, occurrit illi uerone [79 1Kb] . Sed deceptus perfidia principum, maiori militum parte destituitur. Cumque cessisset inuitus, regnum Heinricus ingreditur, rex statim electus , suoque post tempore  Romanus imperator effectus. ueniens uero Papiam, cum non ad uotum sibi obtemperasset, uno totam concremauit incendio. Unde omnis inhorruit Italia, simile pertimescens. Ab hinc illius exinanita confidentia, huius preualuit ubique potentia. uerumtamen resumptis [80 1Kb] interim [81 1Kb] uiribus Ardoinus iuxta posse ultionem exercet in perfidos. Siquidem postea uercellensium urbem cepit, Nouariam obsedit, Cumas inuasit, multaque alia demolitus  est loca sibi contraria. Ad ultimum  labore confectus et morbo, priuatus regno, solo  contentus est [82 1Kb] monasterio nomine Fructeria  ; ibique depositis regalibus super altare, sumptoque habitu paupere [83 1Kb] , suo dormiuit in tempore  .

17. Illis in diebus primus in Apuliam Normannorum fuit euentus [84 1Kb] , principum terre consultu uocatus, cum Greci eam innumeris grauarent oppressionibus. Quibus subactis et equore sulcato fugatis, considerantes Normanni Apulorum inertiam, regionis quoque in omnibus opulentiam, etsi pauci, inuadunt ex parte prouinciam. Remissis igitur legatis in patriam ad hoc ortantibus ceteros [85 1Kb] , crescente paulatim numero, totam repleuerunt Apuliam, iure quasi proprio deinde possidentes, atrociores facti Grecis, Saracenis, ferociores; imo deiectis prioribus, surrexerunt principes ipsi.

 18.  Heinricus uero quid de reliquo gesserit, quomodo Troiam nobilem Apulie ciuitatem obsederit, qualiter marchiones Italie quatuor, Ugonem, Azonem, Adelbertum et Obizonem, captione una constrinxerit  , recitare non expedit, dum in fortitudine eius omnis terra contremuit, usque adeo ut si qui repperti fuerint Ardoini fauisse partibus, aut fugerent aut deditionem facerent. E quibus Astensis episcopus  propria relicta sede Mediolani usque ad obitum latuit. Dederat enim imperator, uiuente ipso et abiecto, episcopatum cuidam Olderico  fratri Mainfredi marchionis eximii. Quod factum archipresul Arnulfus uehementer exorrens, consecrationem que sibi competebat, omnimodo uetuit. Oldericus [86 1Kb] autem ille sua fretus ac  fratris potentia, Romam proficiscens, subreptione quadam consecrari se [87 1Kb] fecit a Romano pontifice  [an. 1008]. Quod ubi innotuit Arnulfo, iusta satis accenditur iracundia, non tantum regia institutione, quantum Romana, quod deterius uidebatur, indignatus consecratione.

 19. ueniens igitur [88 1Kb] in conuentu Mediolanensis ecclesie, anathematis iaculo consecrati transfixit audaciam. Deinde collecto undique exercitu copioso, cum suffraganeis simul episcopis ciuitatem aggressus Astensem, clausis in urbe marchione cum episcopo, densissima obsidione ualauit. Nec a populatione belloque destitit, donec pace composita illius satisfactum est uoluntati. Hec autem fuit pacis conditio, quod uenientes Mediolanum, tertio ab urbe miliario nudis incedendo uestigiis, episcopus codicem, marchio canem baiulans, ante fores eclesie beati Ambrosii reatus proprios deuotissime sunt confessi. Pretera episcopus uirgam et anulum suscepti pontificatus supra sancti confessoris altare deposuit, que postea largiente episcopo [89 1Kb] pie resumpsit. Frater  uero illius Mainfredus marchio donauit ecclesie auri talenta quamplurima; unde producta est crux illa pulcherrima, que usque hodie precipuis tantum geritur in diebus. Deinde nudis sicut uenerant pedibus per medium ciuitatis ad ecclesiam maiorem sancte Theotocos usque deueniunt, ab archiepiscopo et clero cunctoque recepti in pace populo.

20. De reliquo Arnulfus sacerdotaliter [90 1Kb] suam regebat ecclesiam, clerum fouens ac populum, suisque plane uacans negotiis. Huius beatitudinem plura ecclesiis tradita commendant beneficia. Illius tempore [91 1Kb] sancti confessoris Mone reuelate sunt reliquie, in ecclesia sancti uitalis iusta Sanctum Naborem [92 1Kb] . Hic etiam fundauit cenobium sancti uictoris martyris in magno honore et copia frugum,  in quo requiescit in pace sepultus. In cuius laude reddenda quoniam dies non sufficit hodierna, presens claudatur pagina, cum sit altera deinceps aperienda.



INCIPIT LIBER SECUNDUS [93 1Kb] .


 1. Superiori uolumine audita tantum utcumque exsufflare temptauimus: nunc autem ea que ipsi uidendo cognouimus, ex habundanti eructare studeamus. Celitus igitur uocato diue memorie Arnulfo , consultu maiorum ciuitatis  ac dono imperatorie potestatis intronizatur Heribertus  Qui ex quo prelatus est, suis et aliorum uacauit negotiis, pluribus intentus, grandia expertus, que quidem narranda, non iudicanda suscepimus Cuius in diebus Heinrici consummatur imperium  , prole nulla superstite. Tunc Papienses in ultionem incense urbis regium quod apud ipsos erat destruxere palatium. Factum est autem, ut simul conuenientes in commune, tractarent de constituendo rege primates. Diuersis itaque in diuersa trahentibus, non omnium idem fuerat animus.

2. Interque talia fluctuante Italia, suorum comparum [94 1Kb] declinans Heribertus consortium, inuitis illis ac repugnantibus adiit Germaniam solus ipse regem electurus Theutonicum. Cumque Teutones sibi Chuonradum [95 1Kb] eligerent, eumdem ipsum laudauit  , omniumque in occulis coronauit , accipiens ab eo preter dona quamplurima Laudensem episcopatum, ut sicut consecrauerat, similiter inuestiret episcopum. Rediens uero securus  in omnibus, totam suis legationibus euertit Italiam, alios re alios spe beniuolos faciens, donec suum electum fere omnes laudauere suscipiendum. Tali fultus remigio ueniens Chuonradus Italiam , ab eo ut moris est coronatur in regno; deinde Romam duce commigrat eodem. In cuius aduentu  factus est [96 1Kb] ingens Rome conuentus diuersarum undique gentium, episcoporum quoque ac secularium principum, presidente domno papa Iohanne.

3. Imminente itaque paschali solempnitate , cum rex Chuonradus in basilica apostolorum ad culmen imperii apostolica foret consecratione sublimandus, Heribertus Rauennas archiepiscopus temerarie dexteram regis inuasit ac tenuit, faciens quod Mediolanensi iure competebat antistiti [97 1Kb] . Quod  cum omnium displiceret in occulis, commonebant eum presules ceteri, quatenus a non suo desisteret. Nichilominus ille pertinaciter tenebat. Heribertus [98 1Kb]  uero Mediolanensis antistes, ne in die festo tumultus fieret in populo, sapienter multum popularem declinauit tumultum, cunctos suos aduersari uolentes ab omni contradictione cohercens.

4. Rex igitur tumultuantium strepitu attonitus, cognita tandem rei ueritate, gradum figens taliter est contionatus: »Certum est quidem, reuerendi patres, quia sicut priuilegium est apostolice sedis consecratio imperialis, ita Ambrosiane sedis priuilegium est electio et consecratio regalis. Unde ratum uidetur, ut manus que benedicit et prius coronam imponit regni, si presens affuerit, representet regem ad imperium promouendum sancto Petro et eius uicario; quatenus Ambrosiano testimonio iure possit imperare, qui Ambrosiana consecratione didicit  et cepit regnare.« Cumque hec regis omnibus placeret sententia, dexteram Rauennati auferens, Ambrosianum iubet accersiri pontificem. Qui predicta uitandi tumultus causa, uenire distulit.

5. Igitur consulente domno apostolico et uniuersis episcopis, dexteram dedit Arderico uercellensi episcopo illius suffraganeo, ut pater in filio, magister uideretur in discipulo. Qui in [99 1Kb] imperiali consecratione uicem Mediolanensis archiepiscopi pleniter tenuit [100 1Kb] . Post dies aliquot indicta est synodus Rome auctoritate apostolica , in qua constitutum est, ut in omnibus negotiis pontificalibus Rauennas nullo modo in eternum se Mediolanensi preferat antistiti; et si forte presumpserit, canonice legi [101 1Kb] subiaceat. Insuper placuit omnibus, super [102 1Kb] hac re conscribi thomum in sempiternum  testimonium; de quo pauca de pluribus ista decerpsimus  .

6. Dum hec agerentur, Mediolanenses cum Rauennatibus  altercabantur ad inuicem. Igitur crescente iurgio, congressi sunt aduersum sese [103 1Kb] mutuo. Set preualente impetu et fortitudine Mediolanensium, Rauennates terga dederunt, magna ex parte uulnerati; quos persecuti sunt aduersarii usque ad hospicia, sarcinas et omnem diripientes suppellectilem. Ipse etiam Rauennas Heribertus uix aufugit [104 1Kb] , de manibus insequentium ereptus. Etenim postea illa omnis quieuit controuersia. Imperator uero [105 1Kb] a Romanis rediens partibus, commoratus est in Italia, donec subegit si quos habuit aduersarios, patrocinante in omnibus Heriberto; et siluit terra in conspectu eius .

7. Contigit autem tunc temporis, Laudensem mori pontificem, cumque [106 1Kb] archiepiscopus sua inuestitura,  quemadmodum ab imperatore susceperat, alium subrogare decerneret, indignati Laudenses insolitam sui episcopatus constitutionem audacter despiciunt. Quorum paruipendens Heribertus audaciam, elegit Ambrosium de suorum numero cardinalium sacerdotem satis ydoneum. Cui primo tradens uirgam et anulum, deinde ut moris fuerat consecrauit episcopum. Quo peracto, cuncta Laudensium uiolenter aggreditur opida. Quibus subactis  potestatiue, tamdem peruenit ad urbem, suum secum deducens pontificem. Quam undique obsidione circumdans, perseueranter opugnat. Cumque ciues uiderent se frustra [107 1Kb] resistere, proposita pacis [108 1Kb] conuentione, demum in commune deliberant suscipiendum episcopum. Ante portam namque ciuitatis facta sunt palam iuramenta promisse fidelitatis; et sic iam dictus receptus est episcopus, omnibus postea carus, doctrina scilicet et operatione preclarus. Ab illo etenim tempore inter Mediolanenses atque Laudenses implacabile uiguit odium, unde postea per multa annorum curricula predas et incendia cedesque alternant innumeras. Mediolanenses quidem, multitudine diuitiis ac brachii uirtute confisi, frequenter illos bello aggrediuntur,  obsidione circumsepiunt, agros et uineas ac suburbana cuncta demolientes. Laudenses uero exigui numero, sed truces animo, opibus angusti, uiribus honusti, nunc suo nunc alieno se dampno defendunt. Que si scriberentur per singula, plura fierent inde uolumina.

8. Hiis denique diebus mortuo Burgundionum rege  [An. 1032, Sept. 6], proponit Chuonradus Burgundiam inuadere  . Ad quam inuadendam  Longobardorum iubet properare militiam. Ipse uero ex contigua sibi parte obstrusos [109 1Kb] irrumpens aditus, municipia queque preoccupat  E uicino autem Italie cum optimatibus ceteris electi [110 1Kb] duces incedunt scilicet presui Heribertus  et egregius marchio Bonifatius, duo lumina regni, explorantes accessus illos, quos reddunt meabiles precisa saxa inexpugnabilis opidi Bardi  . Per hos ducentes Langobardorum exercitum, Iouii [111 1Kb] montis  ardua iuga transcendunt; sicque uehementi irruptione terram ingredientes, ad cesarem usque perueniunt [112 1Kb] . Cumque nequirent Burgundiones resistere, dedicionem accelerant, perpetua subiectionis condictione Chuonrado substrati. Et factum est, ut in magna gloria reuerterentur omnes  ad propria.

9. Per idem tempus mense Iunio in die sanctorum Petri et Pauli  feruente meridie eclypsis solis apparuit, tribus horis mundo inducens tenebras. Tempore post alio uisa est noctu [113 1Kb] luna colore fuscata sanguineo.

10. Multis igitur prosperatis [114 1Kb] successibus presul Heribertus immoderate paululum dominabatur omnium, suum considerans, non aliorum animum  . Unde factum est, ut quidam urbis milites, uulgo ualuassores nominati, clanculo [115 1Kb] illius insidiarentur operibus, aduersus ipsum assidue conspirantes. Comperta autem occasione cuiusdam potentis beneficio priuati, subito proruunt in apertam rebellandi [116 1Kb] audaciam, plures iam facti. Quod ubi innotuit presuli,  parat multis [117 1Kb] consciliis obsistere illorum [118 1Kb] insidiis. Ubi uero nil proficit, uirtute superare contendit. Ac primo quidem bello uicti atque pugnando uehementer attriti, exeuntes ab urbe discedunt merentes. Quibus mox subueniunt Marciani ac Seprienses  , pluresque regni commilitones, simul mori simulque parati uiuere, precipue Laudenses, recentis iniurie memores.

11.  Archiepiscopus autem collecto undecumque potuit agmine, non tamen absque suis  fidelibus, nititur insequi et uniuersos opprimere. Cumque reniti presumerent, conueniunt in campo qui dicebatur Malus  , ab euo; recteque [119 1Kb] malus, quoniam humano fuerat cruore rigandus. Ibi commisso campestri certamine, facta est stragas magna interfectorum partis utriusque. Inter quos dum incederet medius, iam dictus Astensis configitur episcopus  , pars denique maxima belli. Cuius interitus certaminis factus est terminus [120 1Kb] . Hic amisso tanto fratre confusus, illi autem occiso tanto hoste securi, recedentes [121 1Kb] a pugna diuerterunt ad propria.

12.  Igitur imminente tanto discrimine, prouidit archiepiscopus uocare suum a Germania cesarem, sperans illum futurum auxiliatorem.  ueniens autem ueronam imperator , indeque Mediolanum, honorabiliter die primo suscipitur; in crastinum tumultuante ac uociferante in eum populo, grauiter offenditur. Audierant enim, regem Laudensi iure defraudasse Heribertum. Quod augustus [122 1Kb] dissimulans, Papiam adiit. Ubi cum generale statuisset colloquium, concinnato dolo cepit ac tenuit archiepiscopum, Aquilegensi tradens patriarche  custodiendum. Ecce Mediolanensis attonita inhorruit ciuitas, proprio uiduata pastore dolens ac gemens a puero usque ad senem. O que Domino preces, quante funduntur et lacrime! Cumque proclamarent assidue clerus populus [123 1Kb] atque miles, facta est de absolutione conuentio, datis obsidibus augusto. Quibus receptis, nichilominus  tenuit, tractans perpetuo dampnare illum exilio. Quin etiam tres alios una die  comprendit episcopos, uercellensem  , Placentinum  et Cremonensem  . Archiepiscopus uero post menses duos fugam arripuit  , cui uenienti tota occurrit ciuitas ita ylaris, ut seruus domino, mulier non cederet [124 1Kb] uiro pre gaudio cursitantes. Ecce uespertinus urbis fletus subito conuersus est in matutinam letitiam .

13. uidens autem se Chuonradus delusum, suum  et rei publice palam Heribertum denunciat inimicum. Igitur exiit edictum a cesare augusto, ut cuncta sue potestatis regna ad [125 1Kb] Mediolanum concurrerent impugnandum. Factum est autem ut omnis Italia, uniuersa Germania, conuenirent simul ab angulo usque ad angulum. Ac primo quidem impetu quoddam firmum aggreditur municipium nomine [126 1Kb] Landrianum  . Quod oppugnans [127 1Kb] in modico demolitur. Inde [128 1Kb] applicuit Mediolanum , tertio ab urbe miliario fixis tentoriis castra metatus. Mediolanenses autem prompti resistere, queque proxima ciuitatis muniunt loca. E quibus electi iuuenes armis compti, bellis edocti, uolantes equis, proludunt telis, cesarianis [129 1Kb] insultando militibus, et gyrantes castra clipeo minantur, et  asta proximos quosque cedentes. Cumque per dies aliquot hec exercerent proludia [130 1Kb] , factum est in die sancto dominice ascensionis , cesariani omnes suo cum cesare castris erumpunt, Teutones in dextro, Itali in sinistro bella cientes. Ciuibus uero occurrentibus ex aduerso, ingrauatum est undique bellum, diuersis in diuersa pugnantibus. In prima fronte nobilis quidam Theutonicus statura procerus, et Wido Italicus marchio signifer regius, inter media tela confixi sunt. Quibus cadentibus multisque aliis in proprio cruore iacentibus, paulatim belli tepescit amor. Demum cesariani collecto agmine ad castra commigrant. Urbani quoque relictis campis propria tecta requirunt.

14. Igitur recedens ab urbe cesar, iubet cuncta  in circuitu prope longeque uastari loca. Cumque flammis uniuersa consumeret, crebris fulminum ictibus [131 1Kb] et grandinea tempestate correptus, a cepto desistens recessit merens. Quin etiam Bertaldus, regius a secretis, cuius cuncta fiebant consilio, insane mox mentis efficitur.  De quo cum rex leniri debuerat, magis intumuit, in tantum ut Heribertum adiudicaret propria dignitate priuandum. Stabilita igitur deliberatione, presulatum tradidit Ambrosio Mediolanensis ecclesie cardinali presbitero suoque capellano, etsi uidentibus, non tamen uolentibus episcopis. Quo Heribertus audito, de rege similiter tractat [132 1Kb] honore priuando. Secreta igitur legatione suggerit Oddoni potenti Franchorum comiti  , ut se fauente arripiat regnum Italie. Qui [133 1Kb] nil moratus, utpote regnandi  auidus, primo quidem aliquas Alamannie partes  uiolenter inuadit. Hunc impugnans uiriliter dux Gotefredus, uehementi facta congressione in momento prostrauit , eiusque [134 1Kb] capud auulsum humeris fertur augusto in Italiam direxisse. De cetero imperator annuam Mediolani uastationem uniuersos regni primates iurare precipiens, obstinato animo repatriauit in Sueuiam, eger pedibus et cunctis debilis artubus.

15. Interea Pseudoambrosius palam gerens uirgam et anulum, ut lupus in abdito clam insidiabatur omnibus modis Heriberto, multis multa cottidie iurando pollicitus clericis atque laicis, in urbe et extra factione concepta. Ubi autem fidelium dignitas perfidorum sensit insidias, deprehensos in crimine puniunt in personis et propriis facultatibus; et sic  preualente Heriberti potentia, euanuit omnis illa fraudolenta presumptio.

16. Per idem tempus  factum est, ut cuncti principes regni simul undique conuenirent ad deuastandos, sicut regi promiserant, Mediolanensium fines. Preuidens [135 1Kb] autem archiepiscopus futuram oppressionem, iubet ilico conuenire ad urbem omnes Ambrosiane parochie incolas armis instructos, a rustico usque ad militem, ab inope usque ad diuitem, ut in tanta cohorte patriam tueretur ab hoste. Signum autem quod dimicaturos debebat suos [136 1Kb] precedere, tale constituit. Procera trabs instar mali nauis robusto confixa plaustro erigitur in sublime, aureum gestans in cacumine pomum cum pendentibus duobus ueli candidissimi  [137 1Kb] limbis [138 1Kb] ; ad medium ueneranda crux depicta Saluatoris ymagine extensis late brachiis superspectabat circumfusa agmina, ut qualiscumque foret belli euentus, hoc signo confortarentur inspecto  . Essetque grauis [139 1Kb] inter urbem regnumque conflictus, nisi nouus de morte cesaris rumor concuteret animos hostium, adeo ut solutis [140 1Kb] castris certatim resurgerent ita cumfuse, ut colliderentur ad inuicem. Inter quos Parmensis corruens signifer turpiter occubuit.

17. Defuncto autem Chuonrado  Heinricus adolescens eius filius, rex uiuente patre creatus, augustus ab omnibus appellatur; uir rei publice gerende satis ydoneus, qui paterni animi non imitatus affectum, suorum consultu fidelium cum archiepiscopo pacis federa stabiliuit ,  ab illo deinde fideliter honoratus  .

 18. Pacatis igitur rebus omnibus, intestinum iurgium bellumque ciuile succedit, adeo execrandum et lacrimabile, ut preter [141 1Kb] innumeras bellorum clades immutatus sit status urbis et ecclesie. uerissime enim otio ciuiles nutriuntur discordie, et sepe uelut ex adipe prodit iniquitas . Nullis itaque exterius aduersantibus, in semetipsos exercent odia ciues. Factum est autem, ut priuato inter se iurgio plebeius quidam grauiter cederetur a milite. Unde plebs dedignanter commota, repente aduersum milites in arma consurgit, ipsi autem uelut incauti iuxta posse resistunt. Inde fomes pulutat odiorum, et partium fiunt iuramenta quamplurima. Lanzo quidam [142 1Kb] ingenuus ciuitatis miles  plebeie turbe fauebat instantius, cuius fota  iuuamine plurimum conualescebat. Hoc indignata cetera nobilitas, partim tamen suorum amore fidelium, militibus sese consociat. Eodemque [143 1Kb] tempore multa sompnia multaque narrantur in urbe prodigia. Cumque ciuitas tali penderet in dubio, repentinus auditur in ea clamor modica occasione conceptus. Fit ingens concursus omnium; atrox [144 1Kb] pugna committitur per plateas et angulos; diu certatur utrimque tectis et culminibus. Demum militum paucitas multitudine circumuenta plebeia, undique flammis urgetur et ferro. Unde factum est, ut cum natis et uxoribus propria tecta irati desererent. Quorum ut consuleret rebus archiepiscopus, paucis interiectis diebus ab urbe discessit et ipse  . Quibus etiam statim fiunt auxilio Marciani cum Sepriensibus.

 19. Tali igitur confortati suffragio, consulte prouident sex propinqua urbi munire presidia, in quibus cum omni cohabitantes familia, firmissimam circumquaque obsidionem constituunt, die noctuque cede crassantes. Sex enim exeuntes ab opidis, totidem oppugnant urbem assidue partibus. Nec minus ciuilis turba sepe portis  erumpens, nunc se pugnando defendit, nunc illos ultro aggredi furibunda contendit. Rara namque transit absque sanguine dies. Cumque triennio partes sic bacharentur, utreque uicissitudine quadam quid contra se inuicem possent frequenter experte, ueniunt ab augusto legati, treguam inuiolabilem indicentes  ; quam totius regni uirtute et conscilio iureiurando confirmant.

 20. Eodem tempore achiepiscopus Modetie degens, grauiter infirmatur; cumque egrotaret ad mortem, disposita domo ac bonis omnibus  defferri se iubet ad urbem. Ubi cum aliquantis langueret diebus, uite presenti subtrahitur  Sepultus est autem ad Sanctum Dionisium  , ubi elegans fundauerat ipse monasterium. Prouidit etiam uiuens uniuersis ecclesie ordinibus, plures conferens facultates ad presentium futurorumque subsidia.

21. Huius in diebus cuidam Genuensis urbis incole reuelate sunt Ioannis archiepiscopi sacrosancte reliquie. De eo quum sufficienter sit dictum, cesset amodo noster ab illo stilus, cote iam tertia subtiliter acuendus.



INCIPIT LIBER TERTIUS [145 1Kb] .


 1. Memini dixisse me nuper [146 1Kb] propter ciuile iurgium mutatum urbis et ecclesie statum. Utrum uero  in melius an deterius [147 1Kb] , dicere non opportuit, cum facta collatione preteritorum ad presentia,  facilis fiet inde cognitio. Atque utinam nescirem. Que tamen omnia melius scribendo patebunt.

2. Defuncto autem Heriberto  uarie tractatur a multis de restituendo pontifice. Heinricus uero [148 1Kb] augustus iamdictum habens pre oculis Mediolanense discidium, neglecto nobili ac sapienti primi ordinis clero, idiotam et a rure uenientem  elegit antistitem, cui nomen fuerat Wido [149 1Kb] . Reuera sustulit eum de gregibus ouium, et depost fetantes accepit eum . Huic facto repugnant parum Mediolanenses, siue timore regio seu inter se odio, partim auaritia, que, ut sapiens ait quidam agiografus, omne malum primo inuexit Italie. Et exinde omnia ueriuntur in peius. Factum est autem postea, ut in sese conuersi  unusquisque alter alterum [150 1Kb] conueniret, suum conferendo obprobrium, necnon ciuitatis incommodum. Demum post multa conscilia mediis sacrosanctis euangeliis coniungunt federa pacis, facientes quidem amnestiam, id est abolitionem malorum, quam Athenienses primi fecisse, et sic uocasse leguntur Horosio teste [151 1Kb] .

3. Tempore illo cesar Heinricus Italiam ueniens, celebrato Papie synodali concilio , Romam tendit, cui papa  obuiauit Placentie, uiuente altero ac concedente  intronizatus. Facto autem Rome  generali conuentu presulum, uisum est regi et episcopis omnibus, papam ipsum iniuste tenere cathedram. Quo statim abiecto, unum ex Teutonibus presulem illius loco substituit,  quem mutato nomine Clementem uocauit; a quo etiam coronam suscepit imperii.

4. Tertius ab eo sanctus claruit Leo , cuius industria Romane status reparatur Ecclesie. Qui geminam in Italia synodum deuotissime celebrauit, Papie scilicet  atque Mantue  , absente cesare. Cui cum misericorditer displiceret oppressio illa uehemens, qua impiissimi Normanni miseram affligunt Apuliam, predicatione mixta precibus temptat illos a tantis reuocare flagitiis . Cumque nichil proficeret, armis aggreditur ipsam compescere feritatem , licet illi aduersus belli fuerit exitus. Iudicia enim Dei abyssus multa .

 5. His diebus marchio Bonifacius [152 1Kb] , dum nemus transiret opacum, insidiis ex obliquo latentibus uenenato figitur iaculo. Heu senex ac plenus dierum maturam mortem exiguo preoccupauit.

6. Illo autem tempore placitatur imperator in pratis Roncalie  . Discussis uero querelis pluribus, legaliter multa examinat. Ubi marchionem Adelbertum, de quo nimia fuerat proclamatio, cum aliis flagitiosis captum ferreis iubet uinciri nexibus; equidem digne satis. Deinde diebus multis modo cum Ungris, modo cum Leuticiis pro tempore confligebat. De quibus omnibus nobiliter triumphauit, uictos tributo coartans. Cuius unum insigne tropheum aurata indicat lancea, Ungrorum regi uiolenter extorta  et Rome in apostolorum templo  suspensa  . Qui cum insigni floreret imperio, carus omnibus migrauit a seculo , relinquens sui nominis puerum, auguste Agnetis materno gremio confouendum.

7. Huius regnante infantia, Papienses ab eo ut moris est datum aspernantur audacter episcopum  ; nec regie institutioni nec apostolice deferentes facte consecrationi, usque ad obitum spreti perseuerando pontificis.

8. His itaque diebus , inter ipsos et Mediolanenses de causis ciuilibus emergit discensio  Fuerat enim ciuitas utraque populosa, et super regni ceteras inclita. uerumtamen in notitia [153 1Kb] omnium prestabat Mediolanum. Cumque essent contigue, pudebat alteram alteri cedere. Inde  erat, quod sibi rependebant ad inuicem cedes predas et incendia nec non et latrocinia. Factum est autem ut Papienses, dum inferiores essent, conductis aliunde pretio legionibus ad deuastandos Mediolanensium fines accederent, Mediolanenses uero confederatis sibi Laudensibus in illos insurgerent, licet pars eorum non minima archiepiscopo duce aliis dimicaret in partibus [154 1Kb] . Conueniunt utreque in campis acies ordinatis agminibus, uexilla in sublime ferentes . Fit uehemens partium in se [155 1Kb] concursus, bachantur certando diutius, diuertunt tandem Papienses a bello, aduersariis insequentibus illos a tergo. Quibus mox uiriliter succurrit conducta extraneorum legio, licet  paulo post cesserit relicto Mediolanensibus campo [156 1Kb] . Fit strages immensa nobilium equitum, et duarum urbium lacrimabile detrimentum. Impleuit denique dies illa ueteris idioma uocabuli; dicebatur enim antiquitus campus in quo conflixerant Mortuus [157 1Kb]  .

9. Per idem tempus ad instar Papiensium Astenses quoque datum sibi reprobauerunt episcopum; sed prudentia comitisse Adeleide, militaris admodum domine [158 1Kb] , post longi temporis conflictus incensa tandem urbe, contempto altero quem elegerant, priorem suscipiunt.

10. Hac eadem tempestate horror nimius Ambrosianum inuasit clerum, insurgente populo nouiter in eum, ingruentibus utrimque peccatis. Omnes  enim peccauerunt, et egent gloria Dei  uerum talis hic horror mutata cum aspiratione littera multorum concepit errorem. Cuius initium et seriem, cum res nostris adhuc uersetur in occulis, prout possumus ennaremus. Finem ipse prouideat, qui cum sit alpha et omega, mirabiliter cuncta dispensat. Quidam igitur ex decomanis [159 1Kb] diaconus nomine Arialdus, penes Widonem antistitem multis fotus deliciis multisque cumulatus honoribus, dum litterarum uacaret studio, seuerissimus est diuine legis [160 1Kb] factus interpres, dura exercens in clericos solos iudicia. Qui cum modice foret auctoritatis, humiliter utpote natus  , preuidit aplicare sibi Landulfum, quasi generosiorem et ad hoc ydoneum, familiaris eius factus assecla. Landulfus uero cum  esset expeditioris lingue ac uocis, nimiusque fauoris amator, repente dux uerbi efficitur, usurpato sibi contra morem ecclesie predicationis offitio. Hic cum nullis esset ecclesiasticis gradibus alteratus  , graue iugum sacratorum imponebat ceruicibus, cum Christi iugum suaue et eius leue sit honus.

 11. Igitur inter alia que cottidie plebis auribus inculcabat, die una taliter concionatur in populo: »Carissimi seniores, conceptum in corde sermonem ultra retinere non ualeo. Nolite, domini mei, nolite adolescentis et imperiti uerba contempnere; reuelat enim sepe Deus minori, quod denegat maiori. Dicite mihi, creditis in Deum trinum et unum? Respondent omnes: Credimus. Et adiecit: Munite frontes signo crucis. Et factum est. Post hec ait: Condelector uestre deuotioni, compatior tamen imminenti magne perditioni. Multis enim retro temporibus non est agnitus hac in urbe Saluator. Diu est quod erratis, cum nulla sint uobis uestigia ueritatis. Pro luce palpatis tenebras, ceci omnes effecti, quoniam ceci sunt duces uestri. Sed numquid potest  cecus cecum ducere? Nonne ambo in foueam cadunt? Abundant enim supra multimoda, heresis quoque illa symoniaca  in sacerdotibus et leuitis, ac reliquis sacrorum ministris, qui cum nicholayte sint et symoniaci, merito debent abici. A quibus, si salutem a Saluatore speratis, deinceps omnino cauete, nulla eorum uenerantes officia, quorum sacrificia idem est ac si canina sint stercora, eorumque basilice iumentorum presepia. Quamobrem ipsis amodo reprobatis, bona eorum omnia publicentur; sit facultas omnibus uniuersa diripiendi, ubi fuerint in urbe uel extra. Nam et ego plectenda plura commisi; sed quod peius omnium fuit, indignis usque modo communicando Regem celorum offendi. Nunc autem propicia diuinitate  ago penitentiam, talia prouisurus in posterum. Igitur imitatores mei estote, carissimi, et ita ambulate, sicut habetis formam nostram.«

12. His ita decursis, et pluribus aliis que humana non capit memoria, populus semper auidus nouorum in nimium zelum excitatur aduersus clerum, aliis se  deferre Deo putantibus, aliis auaritie lucris inhiantibus. Ad hec [161 1Kb] Landulfus idem simul cum complice Arialdo per dies multos multorum incitat animos, gratia fauoralis aure noua semper et inaudita concionando proponens, prout nouerat uulgi morem. Ad cuius compescendam temeritatem maiores ecclesie sepe conueniunt, sacras illi scripturas et sanctiones opponentes canonicas [162 1Kb] . Que despiciens omnia, nichilominus instat. Imo die una solempni ad ecclesiam ueniens cum turbis a foro psallentes omnes uiolenter proiecit a choro  , insequens per angulos et diuersoria. Deinde prouidit [163 1Kb] callide scribi phytacium [164 1Kb] de castitate seruanda neglecto canone mundanis extortum [165 1Kb] a legibus, in quo omnes sacri ordines Ambrosiane dyocesis  inuiti subscribunt, angariante ipso cum laycis [166 1Kb] . Interim predones ciuitatis preter edes aliquas in urbe dirutas lustrabant parochiam [167 1Kb] domo clericorum scrutantes, eorumque diripientes substantiam  . Clerus igitur multipliciter afflictus, legatione humili conquestus est primo comprouincialibus episcopis, deinde Romano pontifici. Preerat tunc Rome Stephanus  ; qui audita perpendens populum quiescere et archiepiscopum super hac re synodum congregare apostolicis iubet apicibus. Qua fretus auctoritate Wido presul diligenter studet cetum conuocare pontificum, mandans Landulfo et Arialdo, rationabiliter interesse tractandis.

13. Factus est autem synodalis presulum multorum  conuentus, in loco qui dicebatur Fontanetum  . Ubi cum triduo spiritalibus uacarent [168 1Kb] negociis, illorum prestolantes aduentum, uisum est omnibus, temeritatem tantam anathemate iusto fore mulctantam. Factumque est ita. Que omnia floccipendens Landulfus, cum uereri debuerat, magis extollitur. Ex hinc conuiciatur episcopis, precipue  metropolitano, furens solos seuit in clericos, arguens illos sue suorumque perditionis; laicos uero fouebat [169 1Kb] ut fratres. Cumque foret simulandi et dissimulandi gnarus per omnia, pluribus dilectus, cuncta suum retorquebat ad libitum, factus ipse mirabile mundo spectaculum. Unde potestate accepta. commune indicit omnibus laicis iuramentum, quasi impugnanda proponens sacrorum ordinum stupra et uenales consecrationes. Quod non multo post clericos etiam iurare compellit. Ab illo etenim tempore innumerabis uirorum ac mulierum caterua illum comitantur euntem, stantemque die noctuque custodiunt. Qui unanimes facti, ecclesias contempnunt et diuina spernunt cum ministris officia, asserentes omnia symoniaca. Hos tales cetera uulgaritas hyronice  Patarinos [170 1Kb] appellat  . Preterea Romam proficiscitur Arialdus, apologeticas ferens litteras  . Ubi cum Ambrosianum accusaret clerum, affirmans omnes nicolaitas et symoniacos ac prorsus inobedientes Romane ecclesie, se autem cum Landulfo deuotum et pro sola ueritate certantem, Romanorum celeriter adeptus est gratiam. Qui cum principari appetant iure apostolico, uidentur uelle dominari omnium [171 1Kb] , et cuncta sue subdere ditioni, cum [172 1Kb] doctor euangelicus suos doceat humilitatem apostolos dicens: Reges gentium dominantur eorum, et qui potestatem habent super eos, benefici uocantur. uos autem non sic; sed qui maior est in uobis, fiat sicut minor, et qui precessor est, sicut minister  .

14. Turbinis igitur causa prefati, sepenumero ueniunt Mediolanum a Roma legati, uidelicet Hildeprandus ex monacho cardinalis archidiaconus, Petrus Hostiensis, Anselmus [173 1Kb] Lucensis episcopi, et reliqui plures uice quisque sua  . Qui si in conueniendo populum diligenter attenderent dicentem apostolum:  Si adhuc hominibus placerem, Christi seruus non essem , profecto sibi et clero opportune consulerent. uerumtamen Hostiensis ille Petrus  , congregata tunc Mediolani Ambrosiana synodo , ut uidit clericorum nobilium ordinem, personarum statum cultumque uestium, perpendit etiam morum probitates ac dispertita singulis competenter officia, testatus est ad uerum, nusquam [174 1Kb] se talem uidisse clerum. Tamen in presenti cetu, quia Romanus erat, archiepiscopo presidere contendit. Unde subito factus est popularis in urbe tumultus  , ut nisi cessisset illius humilitas, quod suum erat, fecisset impetum [175 1Kb] , non quidem gratia Widonis, set Ambrosiani causa honoris. Preterea cum perciperet quorumdam ex clero reatus, seruata  sibi super omnibus potestate, prout sibi complacuit culpas diiudicauit. Ut enim caueatur mendatium, non ex toto fuerant omnes ab obiectis immunes. Deinde rude constitutum, abolito ueteri, Mediolanensi ecclesie a se factis indidit litteris; cui archiepiscopus cum ordinariis, cogente ac uociferante populo, subscripsit inuitus.

15. O insensati Mediolanenses, quis uos fascinauit? Heri clamastis unius selle primatum, hodie confunditis totius ecclesie statum, uere culicem liquantes et camelum glutientes . Nonne satius uester hoc procuraret episcopus [176 1Kb] ? Forte dicetis: ueneranda est Roma in apostolo. Est utique; set nec spernendum Mediolanum in Ambrosio. Certe certe non absque re scripta sunt hec in  Romanis annalibus. Dicetur enim in posterum subiectum Rome Mediolanum. Ecce metropolitanus uester pre solito Romanam uocatur ad sinodum  . Abiit [177 1Kb] , sed contra uestros affectus prosper fit illi ad cuncta successus. Decibiliter equidem tractatur  ab apostolico tunc Nicolao, cuius dextro potitus [178 1Kb] est in presenti synodo latere. Ad quem accusandum cum Arialdus ille delator assurgeret, protinus ex aduerso stantes Astensis  , Nouariensis  et Tauriniensis  ac reliqui suffraganei presules, coram omni cetu falsidicum illum scripturarum auctoritate refellunt. Sicque confutatus ab omnibus, resedit in terra confusus. Proinde archiepiscopus cum promitteret domno pape deinceps obedientiam, accepto ab eo anulo apostolice gratie ac totius potestatis ecclesiastice, rediit gloriosus in omnibus [179 1Kb] . Interim dum hec fierent  , Landulfus Romam adire proponens [180 1Kb] , a Placentinis grauiter cesus et uulneratus reuertitur, ultra properare non ualens Post hec non cessat persequi grauius solito cum  clero pontificem.

16. Cum uero placuit Altissimo, qui renes scrutatur et corda, ille qui alienam diu meditatus fuerat lassitudinem, inopinam subito doluit suam ipsius egritudinem. Cumque langueret biennio pulmonis uicio, uocis priuatur officio  , ut in quo multos affecerat, in eo quoque deficeret, dicente Scriptura: Per que quisque peccat, per hec et torquetur . Sed ne mortuos accusare uideamur, de illo penitus taceamus, cuius uite mortisque ratio diuino est relinquenda iudicio. Arialdus itaque tali destitutus collega, instigat Arlembaldum [181 1Kb] assidue, defuncti fratris suscipere  . Qui cum esset laycus, quasi [182 1Kb] fraterne gratia pietatis opus sibi presumpsit indebitum, Arialdi uerbis adeo credulus, ut  quos frater flagellis ceciderat [183 1Kb] , ipse percutiat scorpionibus , et residuum locuste comedat bruchus , ad placitum, si que [184 1Kb] sunt clericorum peccata diiudicans. Dum ergo laicos iudicat, clericus tantum [185 1Kb] uapulat.

 17. Interea Arialdus inter plures alias quas induxerat in ecclesiam nouitates, letanias illas quas Ambrosiani post ascensionem dominicam antiquitus deuotissime celebrant [186 1Kb] , suis predicabat auditoribus execrandas  . Unde ipso instante triduo discidentibus inter se turbis, factus est in urbe conflictus. In quo Deo est operante fugatus et uictus, cesis suis et interfectis aliquibus  . Cuius tamen consultu Arlembaldus preter innumeras quas irrogauerat [187 1Kb] clero iniurias, cum archiepiscopus defuncto abbate sancti Celsi, alterum ex more prouideret ordinandum, penitus interdicit [188 1Kb] spreto illo, alterum iam consecratum  omnino contempnit, armans contra illum monachorum cum famulis conspirationem. Alium uero a cenobio sancti uincentii  modo repellit eodem  , symoniace ordinationis arguens illos. Quid plura? cuncta simul usurpat ecclesiastica iura, expulso ab urbe pontifice, cuius fuerat a progenitoribus miles ipse. Mirabile prodigium, nec auditum neque uisum a seculo! Set mirabilius, quod Romanus [189 1Kb] fauet ascensus. Quod quidem multis probatur indiciis, cum sepenumero mittantur ei legationes et littere apostolicis prenotate sigillis  , quibus fatetur, se in suis gestis Romanis [190 1Kb] obtemperare preceptis. Qua uelut auctoritate suffulta ipsa uulgalitas [191 1Kb] symoniaca occasione diuina execratur officia, cum quid sit inter dextram et sinistram, prorsus ignoret. Preterea gloriatur [192 1Kb] Arlembaldus idem, ab ipsa Roma [193 1Kb] bellicum sancti Petri se accepisse uexillum  contra omnes sibi aduersantes. Quod appensum lancee, homicidiorum uidetur indicium; cum profecto nefas sit tale [194 1Kb] aliquid suspicari de Petro, aut [195 1Kb] aliud habuisse uexillum preter quod datum est in euangelio: Qui uult post me uenire [196 1Kb] , abneget semetipsum, et tollat crucem suam et sequatur me, dicit Dominus . Fideliter, et ideo confidenter loquimur: cauenda est doctoribus absolute prolata Pauli sententia: Si quis uobis euangelizauerit  preter id quod accepistis, anathema sit . Hec enim dicentes non aduersamur uobis, o seniores Romani, cum magister noster dicat Ambrosius: Cupio in omnibus sequi Romanam [197 1Kb] ecclesiam. uobiscum enim credimus, uobiscum cunctas hereses abdicamus; sed uidetur nobis ratum, ut ius ecclesiasticum doctor exhibeat ecclesiasticus, non ydiota laycus.

18. His diebus, declinante iam uere , mensis unius spatio dirum sparsere iubar ardentes [198 1Kb] in celo comete; frequentes quoque terremotus mundo fuere, adeo ut die ipso resurrectionis dominice bis fieret, mane scilicet et uespere  .

19. Preerat tunc temporis Rome Alexander apostolicus,  ex Mediolanensi clero ecclesie Lucensis primo factus episcopus; cumque satis foret ydoneus, apostolicam deinde promeruit dignitatem, Alexander de Anselmo uocatus . Huic statim surrexit aduersarius Cadalous [199 1Kb] Parmensis episcopus institutione regis ac matris auguste papa nuncupatus . Qui hostiliter Romam adiit, post multam interfectorum stragem usque ad muros Urbis Alexandri prosecutus exercitum . Tempore post alio , quorundam ex Urbe ope et conscilio, Romam quam Nouam perhibent ingressus, conscendit arcem Crescentii. Factis igitur in Urbe partibus, cottidie bellis bella succedunt. Ad ultimum post diuturnos uariosque conflictus recessit merens, confusus et uictus, concessa  Alexandro uictoria. Ad quem de presenti negotio consulendum Romam profectus est Arlembaldus  , Arialdo interim furente in presulem, concitando turbam ciuilem et agrestem.

20. Definito tandem conscilio rediens , excommunicationis litteras detulit archiepiscopo. Quod pluribus [200 1Kb] grande uisum est ciuitatis obprobrium. Unde factum est, ut in die sancto pentecosten procedens antistes ad publicum conscenderet  ecclesie pulpitum, questurus quod acciderat incommodum . Cumque staret ex aduerso Arlembaldus cum Arialdo, responsurus auditis, fit uehemens in plebe tumultus, diuersis diuersa clamantibus. Ad ultimum factis [201 1Kb] in medio ecclesie partibus [202 1Kb] , clamoso impetu uicissim in sese consurgunt, cumque per diuersa confligerent, remansit pene solus antistes. Quem pars aggrediens inimica, fustibus crudeliter cesum et quasi semiuiuum reliquit; deinde ipsam inuadens episcopii aulam pretiosa queque decerpit. In crastinum  uisa tanta crudelitate ciues horrescunt mente confusi. Communiter igitur statuunt, aut tantum punire facinus, aut uiuere nolle amplius  . Unde factum est, ut fugiens Arialdus ab urbe diebus lateret aliquot.  Cumque diuersas erraret per latebras, solis gradiens noctibus, proditus a comeantibus incidit in manus querentium [203 1Kb] animam eius. Quem tenentes et nocte tota illa secum ducentes, facto mane, precisis auribus et in guture lingua cum naribus geminoque suffosso lumine, penitus interficiunt . Quo perempto, dissimulat Arlembaldus modicum, reseruans iram in posterum. Fauebat enim tunc pontifici pene ciuitas uniuersa. Sed more suo populus non diu statu permansit eodem. Mox enim ut presul ab urbe discedit, ad insequendum illum resumptis uiribus impatienter Arlembaldus accedit, fautorem asserens perpetrati flagitii. Iterum ergo ad iuramenta conuertitur, inuitis tamen ciuibus; et si quos habebat suspectos, acrius iurare compellit. Agrestes  turbas et ciuiles cogit assidue turmas, ad Widonem persequendum antistitem omnemque suam delendam progeniem. Et fecisset utique, nisi generosa suorum fidelium  restitisset audatia. Sepe etenim conuenerunt parati subire pro seniore certamen. Nulla interim requies erat predonum in diripiendis substantiis clericorum.

21. Ad quod sedandum litigium contigit [204 1Kb] tunc temporis , Maginardum [205 1Kb] episcopum Silue candide et Minutum cardinalem presbyterum  Romanos legatos uenisse Mediolanum. Qui dum apostolico precepto pacem euangelizarent omnibus, consulte satis prouident de nece Arialdi fedus componere. Deinde inter clerum iudicantes et populum, eleganti scripto constituunt quid fieri  debeat in posterum  . Nec tamen his contentus Arlembaldus Romam pergens, iterum nouum iniit cum Romanis conscilium. uetus quippe fuit Italici regni condictio perseuerans usque in hodiernum, ut defunctis ecclesiarum presulibus, rex prouideat successores Italicus [206 1Kb] , a clero et populo decibiliter inuitatus. Hoc Romani canonicum esse negant, sed instantius archidiaconus ille Hildeprandus, qui cum abolito ueteri nouum temptaret inducere constitutum, palam fatebatur, haud secus sedari [207 1Kb] posse Mediolanense discidium quam canonicum habendo pastorem, ad quem eligendum necessarium dicebat Romanum fore consensum. His instructus assertionibus Arlembaldus Mediolanum rediens, quod audierat festinanter exequitur. Prius  ergo secreto paucos conuenit ex amicis. A quibus cum exigeret sponsionem celandi credita, caute subintulit iuramento causam futuri eligendi pastoris post discessum presentis. Deinde die noctuque laborans, laicos quosque et clericos eidem iuramento reddit obnoxios. Interim tamen a persequendo presulem non desistebat Widonem, omnisque sue consanguinitatis affines.

22. Archiepiscopus autem cum tot nequiret imminentes tollerare pressuras, euo iam maturus et diuturno languore membris omnibus dissolutus, arbitratus est fore conueniens, ut quod ille faciendum preuiderat, ipse quoque destruendo preueniret; scilicet ut dignitatem propriam alteri se uiuente concederet  . Per idem tempus fuerat  quidam ex ordinariis ecclesie subdiaconus nomine Gotefredus [208 1Kb]  , illius a secretis pre omnibus unicus, qui ex quo domini sui penetrauerat mentem, in se transferendum omnimodis satagebat honorem. Secreta igitur facta conuentione cum eo presul, datis communis pacti ex alterutro sacramentis, dignitatem deponit ad presens, uirga cum anulo cesari per legatos directa. Gotefredus autem cum iam pridem labore multo sibi regis conciliasset affectum, recenti tamen pacto ab eodem augusto gaudens adeptus est presulatum. uerumtamen iuxta scripture ueritatem mixtus est dolore risus, et extrema gaudii occupauit luctus . Reprobatus enim a ciuibus, nullis in locis episcopii uel ad hospitandum recipitur, ipsis etiam factus inuisus agricolis.  Hunc Romani domno cum apostolico iure statim condempnant canonico, iudicii sui litteras Mediolanensibus super illo [209 1Kb] mittentes. Qua elatus Arlembaldus fiducia, acrius insurgit non solum in illum, uerum etiam fautores in omnes, uniuersa flammis ac ferro demoliens; contra quem etiam per uicos et castella multorum exaggerat sacramenta. Unde fit ut, si quando de facultatibus ecclesie aliquid presumere nititur, ab omnibus penitus interdicatur. Ubi uero sancte Marie conscendit montem  , circumueniente ab urbe exercitu, nocte uix fuga lapsus euasit [210 1Kb] . Interea Wido fatebatur se Gotefredi delusum insidiis, communis pacti transgressorem illum appellans. Qui cum amissum resumere [211 1Kb] uel et honorem, cum Arlembaldo pacis federa  sociauit. O mens ceca mortalium! ueniens enim illo duce Mediolanum, non ad urbem ut uoluit, sed ad sancti Celsi ducitur monasterium, de priuato factus priuatior [212 1Kb] . Ibi commendatus custodibus, diebus multis resedit inglorius, hac etiam uice delusus [213 1Kb] .

23.  Gotofredus autem pluribus iam coarctatus obstaculis, cum parte suorum aliqua suo se collegit [214 1Kb] in opido, quod uulgo Castilio dicebatur  , inexpugnabile reuera presidium, menibus ac loci natura munitum. Ex eo sepius erumpentes, cum supra modum predis inhiarent ac cedibus, indignati Mediolanenses proponunt arcem illam protinus expugnare turritam [215 1Kb] . Nec mora, instructo exercitu et his que ad usum militie fuerant necessaria paratis, procedunt omnes, castrametati  ad radicem montis; aberat enim ab urbe uigessimo paulo plus miliario. Mox undique circumuallantes [216 1Kb] , incessanter oppugnant. Ad hoc etiam [217 1Kb] cunctos regionis illius instant aggregare ruricolas, diuturnam iurantes obsidionem. Construunt [218 1Kb] ergo petrarias et omnis generis bellici machinas, fundas quoque et [219 1Kb] ballistas, milleque mortis parant insidias. Obsessis uero ad posse repugnantibus, multa cottidie fiebat cruoris effusio, adeo ut in ipsa quadragesime uenerabilis obseruantia nulla fuerit humane cedis abstinentia.

24. Hac itaque tempestate cum rarus in urbe populus sua frueretur securitate, repentina calamitas improuidam inuasit urbem. Horesco referens; primo  namque quadragesime sabbato, magno ciuitas  conflagrauit incendio  . Cumque tunc uehemens flaret turbo uentorum, arreptis ignium globis longe lateque multas combussit edes, eo usque ut ligna et lapides uorax [220 1Kb] flama consumeret; aurum quoque et [221 1Kb] argentum ac metalla cetera calore nimio liquefacta sunt uniuersa. O que et qualia domorum hedificia, quamque decora combusta sunt menia, de quibus omnibus uix superfuit preter parietinas quaslibet uel titio minimus! Sed quod [222 1Kb] est omni dampno deterius, plures sanctorum sunt cremate basilice in urbe et extra. Sanctus ipse Laurentius, uiue carnis olim cruciatus incendio, iterum se flammis permisit exuri; cuius speciosissima omnium adeo fuit ecclesia, ut relatu difficile uideatur, que fuerint lignorum lapidumque  sculpture eorumque altrinsecus [223 1Kb] compaginate iuncture, que suis columpne cum basibus, tribunalia quoque per gyrum, ac desuper tegens uniuersa musyum. O templum, cui nullum in [224 1Kb] mundo simile! et o ciuitas cuius comparatione uille fuerant relique! Heheu! Trenes ille prophetice in te fere translate uidentur. Ubi autem rumor tam dirus castris insonuit, quamplures ilico relicta obsidione eunt tenues ab igne reliquias et miseram uisitare familiam. Arlembaldus uero cum aliis retenta parte castrorum perseuerat obnixius, cottidie belligerare non desinens. Gotofredus autem tribus iam obsessus mensibus, ut uidit tenuem castrorum exercitum, clam uocare suos et caute satis procurat amicos [225 1Kb] . Cumque paschales instarent ferie  , conuenientes  in unum, instructa acie protinus in castra consurgunt impetu et clamore non modico. Nec minus obsessi ruptis claustris ex omni [226 1Kb] parte prosiliunt. Arlembaldus autem tanto positus in discrimine, arreptis [227 1Kb] armis audet cum suis paucis iuxta uires obsistere, signifer ipse factus. Et nisi sua suorumque pugnasset audatia, dies illa sibi fuisset extrema. uidentes autem multi paucorum constantiam, ultro recedunt, educentes secum ab oppido Gotefredum. Hos longe persecuti sunt Mediolanenses, conglobati repente simul et qui in castris fuerunt et qui in urbe remanserant; nec a persequendo diebus aliquot cessarunt ac noctibus, donec in summa constrictos necessitate cegerunt [228 1Kb] illos  iterum Castilionem intrare.

 25. Post [229 1Kb] hec redeuntes ad urbem, iureiurando definiunt, Gotefredum numquam recipiendum, imo alterum de catalogo maioris ecclesie communiter eligendum. Iam enim migrauerat a seculo archiepiscopus ille Wido , sepultus in loco qui nominatur uulgo Berguli [230 1Kb]  , ubi post urbis incendium in amaritudine anime diem clausit extremum. Ab illo etenim die Arlembaldus omni instat conamine, modo cum clero modo cum populo de eligendo agens episcopo, noua a Romanis accepta licentia, spreta uero regum ueteri prouidentia  , uerumtamen maior ciuitatis portio ex clero ac sapienti populo prisce consuetudini et regio intendebat honori. Ipse autem neglectis omnibus et iuramento communi, solum Romani illius Ildeprandi  auscultabat consultum [231 1Kb] . Iamque dies illa propinquabat, quam ad hoc agendum ipse prouiderat, sancta scilicet theophanie sollempnitas . Studet ergo sollicitare presentes, uocare absentes, clericos et [232 1Kb] laicos, abbates et monachos, amicam sibi non [233 1Kb] omittens turbam agrestium. Cumque dies instaret festus, factus est [234 1Kb] multorum in ecclesia yemali conuentus, illis tamen abscentibus, cum quibus istam se facturum iurauerat electionem. Celebratis itaque missarum solempniis, primo concionatus ad libitum, ac multa de iusto [235 1Kb]  pastore commemorans, adstante quodam Bernardo legato Romano, eligit [236 1Kb] Attonem, adhuc tantummodo clericum ac tenera etate iuuenculum, inuito clero et multis ex populo, adeo ut stomachati recederent ab ecclesia. Proh dolor! [237 1Kb] altare sacrosanctum ecclesie uisum est concuti tunc, ac suo moueri de loco, dum nimia plebis undique comprimeretur instantia. Cumque cum suis Atto ad conuiuandum pontificalem [238 1Kb] conscenderet aulam---fuerant enim iam in mensis ampla parata conuiuia---inflammati ciues inuadunt repente domum, interiora et exteriora scrutantes. Ipse autem electus nouiter cum camere unius lateret in angulo, inuentus capitur et [239 1Kb] misere laniatuo; demum per suras et brachia a summis ad ima protrahitur. Qui cum  staret in ecclesia metu mortis altario prostratus, clamante populo ascendit in pulpitum, ibique facto sacramento in auribus omnium, abrenunciauit sedi Ambrosiane in presens et in perpetuum. Interea fautores quique [240 1Kb] sui diuersas fugere per latebras; ipse etiam Romanus legatus uix discerptis uestibus laceratus [241 1Kb] euasit. Ceterum Gotefredus et Atto diebus postea multis [242 1Kb] remanserunt priuati pariter ambo, propriis tantum contenti laribus atque substantiis [243 1Kb] .



INCIPIT LIBER QUARTUS [244 1Kb] .


 1. Fixum manebat in corde propositum, in gestis presentibus amodo seruare scilentium, quoniam nullis hec audita [245 1Kb] retro temporibus multorum offendunt grauiter animum, sed et dilata diutius modum uidentur excedere, cum Dei sapientia Patris iuxta scripture ueritatem in numero, pondere, et mensura uniuersa disponat . uerumtamen in me conuersus, denuo ad liquidum cepta describere commodius iudicaui, ut factorum agnita, qualitate certius fieret inde iudicium. Omnis enim laus atque blasphemia termino cuiusque deputatur negotii, cum tamen incertum sit, utrum dies nostros qui omnipotens est finem dilatet ad illum. Sed fiat uoluntas tua sicuti in celo [246 1Kb] , et in terra, Pater altissime.

 2.  Igitur auditis his que Attoni contigerant, prefatus ille archidiaconus Hildeprandus sua, cum cardinalis esset, auctoritate illico iuramentum illud uiolentie omnimodis iudicauit habendum  inualidum. Hunc Romanus adeo uerebatur antistes, ut eo inconsulto nichil omnino presumeret, cum patenter sanctum predicet euangelium , super magistrum non esse discipulum. Unde factum est, ut collecto Rome cetu pontificum  , instante ipso, Attonem iuste predicaret electum, prostrato anathemate Gotefredo. Que omnia Hildeprandus suis litteris sepe iam dicto retulit Arlembaldo. Cui etiam ex suo, quod oppulentissimum habebat, erario copiosam auri atque argenti fertur misisse peccuniam, ut distributo quibuscumque indifferenter pretio, fautores aggregaret quamplurimos. Non enim latebat illum prophetice dicta sententia: A maiore usque ad minorem omnes auaritie student .

 3. Interea suffraganei sedis Ambrosiane pontifices, accepto a rege mandato  , apud urbem conuenientes Nouariam, Gotefredo manum consecrationis imponunt, illum prout quiuerant roborantes,  licet preceptio regia multis dicatur impetrata muneribus  . Constat tamen regem postea penituisse, atque interuentorem penitus odisse legatum. Exinde Gotefredus aliqua ecclesie studet occupare castella, uni eorum presidens, quod nominatur Brebia  . Qui cum paulo ante Leucum  inuaderet, irruentibus ab urbe militibus uiolenter edicitur, amisso marchione illo strenuissimo milite, quem loci incole rupe precipitantes ab alta, crudeliter trucidant . Dum hec taliter agerentur, defungitur apostolicus.

4. Cui paruo dierum interuallo  succedit Hildeprandus, mutato nomine dictus Gregorius, in quo reuixit Attonis illico spiritus, adeo ut Romam pergens illius sese subderet contubernio. Ipse autem  cum priori radicitus inhereret proposito, indicta Rome generaliter synodo , cum suis clamauit [247 1Kb] sacratoribus Gotefredum  . Cumque ad libitum consueuisset multa disponere, coram omni cetu presentem laudauit Attonem absque nutu regio, absente quoque Ambrosiano clero ac populo. Unde inter ipsum et cesarem uidetur ortum hac lite [248 1Kb] manente dissidium, non illius quidem dampnatione, sed noua huius et absque dato regis concepta electione.

5. Preterea dum Gotefredus Brebie solius immoraretur presidio, Atto propria neglecta domo ac patria Rome degebat  tantummodo, assiduis pape mancipatus obsequiis. Cui Arlembaldus apud Mediolanum totis fauebat uiribus, die noctuque laborans,  datis etiam ac promissis muneribus. Insuper omne Gotefredi collegium flammis ac ferro persequebatur interdum, nichil intemptatum iuxta posse relinquens; presertim cum nec regie potestati, nec suorum parium aliorumque multorum cederet ullo modo uoluntati, Romana tantum fretus atque contentus fiducia  ; ad hoc etiam prorumpens ut Ambrosiane consecrationis episcopos blasfemaret, asserens apostolice excommunicatos, quorum omne reprobabat officium. Unde fuit, quod sancto pentecostes [249 1Kb] sabbato fieri prohibuit in urbe baptisma.

6. Postea uero crisma sacrum, quod unus illorum dominice cene misterio metropolitane direxit ecclesie, sicut mos est deficiente pontifice, profusum  humi coram omni populo calcibus proculcauit, suum producens in medium, a quo confectum uel unde  uenerit incognitum. Ac sic [250 1Kb] postposita sabbati illius autentici a patribus tradita prerogatiua, sexta in albis feria  suum fecit celebrari baptisma, quum scriptura prohibeat transgrediendos quos posuerunt patres terminos . Unde contigit ut paschale gaudium suum nesciret lauacrum, ac multo post tempore plures catecumini baptismi carerent gratia. Quo errore plurima inuoluitur populi multitudo, partim simplici oculo, partim seducta pretio, partim impunitate que patrauerat scelerum. Ab ipso enim exordio quicumque scelestus illius adherebat consortio, carus et insons habebatur ab illo. Quamobrem Patarinorum in tantum excreuit numerus atque uirtus in pagis et opidis ac quibusdam duce ipso in urbibus, ut suorum omnium  uideretur dominari conciuium [251 1Kb]  .

7. Preterea cesar Heinricus adolescens iam factus, ut uidit sue florem potentie hoc modo paulatim arescere, inito cum suis conscilio, studet huius ac Romani presidis [252 1Kb] obstare conatibus. Dominabatur tunc temporis Apulie princeps magnus Robertus ille Normannus. Inter hunc et regem dum super hac re discurrerent nuncii, prefatus papa habita Rome synodo  palam interdicit regi ius deinde habere aliquod in dandis episcopatibus, omnesque laicas ab inuestituris ecclesiarum summouet personas. Insuper facto anathemate cunctos regis clamat consciliarios, id ipsum regi comminatus, nisi in proximo huic obediat constituto.  His diebus quam lugubre escidium ciuitas sit passa Mediolanum, merens dico, dicens ingemisco, factus michimetipsi grauis, adeo ut recedat ab animo sensus.

8. Anno humanitatis dominice 1075, indictione 13 , transactis quatuor a memorato superius incendio annis, propinquante sanctissimo pasce festo, secunda uidelicet ebdomadis autentice feria, miseranda iterum ciuitas diuinam persensit iracundiam, experta quam si horrendum incidere in manus Dei uiuentis. Celebratis itaque missarum solempniis, urgente [253 1Kb] iam sole, in urbis apparuit medio dense fumus caliginis, flante uentorum uiolentia nimia per erem uolitans, quem sequebatur uapor flammiuomus, inter celum et terram uniuersa  consumens. Siquidem plures uelut fulmine [254 1Kb] faces ab illo maximo et inextingubili erumpentes igneo  globo, totam subito micuerunt per urbem, ut quod ciuitatis residuum iam dictum illud euaserat incendium, totum pene flammis adureretur presentibus, solo tenus conquassatum. Nec tamen ex toto illis ardor iste pepercit edibus, que prius incense multis iam fuerant reparate sudoribus. Quid enim dici ualet ulterius, quam quod ignis hic instar fuit per omnia suprataxati alterius? hoc tamen crudelior, quod multo plures ac maiores combussit ecclesias; illam scilicet estiuam ac mirabilem sancte uirginis Tegle, beati quoque Nazarii, necnon protomartyris Stephani  , ceterasque plures, quarum parieline annis apparebunt ut reor plus mille. Inter quas aliarum mater sancte Dei genitricis hyemalis basilica, o dolor iterumque color [255 1Kb] ! exuri permittitur collapsis  funditus parietibus. Cuius sacrosanctum altare non apparet quantum fuerit aut quale, lamine uero auree liquefacte sunt nimio pre caumate. Set mille talenti auri librorum [256 1Kb] dampno nequeunt comparari. Hanc quidem peccata nostra merentur erumpnam, quoniam sancti Spiritus offendimus in nostro felle columbam; contra diuinum namque mandatum sanctum est canibus in nostro tempore datum, et spiritalis margarita porcorum iacet pedibus indecenter attrita. Reliquorum non est numerus delictorum.

9. Igitur inter tot angustias tantosque dolores cum tota foret in urbe luctus omnis ordinis et [257 1Kb] etatis utriusque sexus, solius Arlembaldi intrepidus perseuerabat et inflexibilis animus. Siquidem instantibus paschalibus albis , baptismi  satagebat sicut preterito fecerat anno, ignoto chrismate inchoare mysterium. Cumque cardinales ecclesie, quorum intererat sacrare fontes, nollent contra solitum agere, adstat illico Liutprandus quidam presbyter nuncupatus  , a progenitoribus ecclesie uernula, qui iussu ac uirtute illius ordinariorum usurpauit officium, uenientes inconsulte baptizans. Et hec quidem uiolentia recenti iuncta ciuitatis incense memorie, quamplurimos offendit grauiter ciues [258 1Kb] , precipue milites, pre oculis habentes quod quidam Romanus  ait tyronibus: Serui empti ere dura ferre non possunt dominorum imperia, nedum uos, Quirites.

10. Unde factum est, ut simul diebus aliquot extra  urbem exeuntes suam sibi iurarent magna plebis cum parte iustitiam et sancti Ambrosii honorem   , ac dono regis accepturos sese pastorem. Cumque ingrederentur communiter urbem, Arlembaldus ut semper consortis impaciens, astantibus sibi concionabatur more suo. Ut uero cohibere furorem ultra non ualuit, facto cum suis impetu et clamore, festinanter arripit arma, uexillum quod sancti Petri dicebat dextra gerens. Econfra [259 1Kb] ciues dum parte surgunt ab omni, armatus prorupit in medium. Quem in momento ac prima fronte belli tanta aduersariorum oppressit incursio, ut nichil memorabile posset ab illo fieri. Ubi uero circumuentus est undique, illico crebris configitur ictibus, dictoque citius moriens corruit, comitatu eius exiguo circumquaque disperso  . Cuius cadauer exanime prostratum humi discerptis prorsus exuitur  indumentis, nudatumque fustibus undique tunditur atque petris, ut qui uiuens multis terrori fuerat, multorum subiaceret lusibus moriens. Et cum gestaretur humandus, nulla illum exequiarum est prosecuta deuotio. Post hec Liutprandus ille iam dictus presbyter dum fugeret inuentus, auribus truncatur et naso, ut qui alienum presumpsit officium, quod habere uidebatur amitteret  . Apparet igitur [260 1Kb] liquido uera fore dicentis assertio: Difficile est ut bono peragantur exitu, que malo sunt inchoata principio. Eadem hora post hoc insigne tropheum ciues omnes triumphales personant hymnos Deo ac patrono suo Ambrosio, armati adeuntes ipsius ecclesiam. In crastinum simul cum clero laici in letaniis et laudibus ad sanctum denuo procedentes Ambrosium,  reatus preteritos confitentur alterutrum; absolutione uero a sacerdotibus qui presto aderant celebrata, reuersus est in pace populus uniuersus ad propria.

11. Hic iam apparet scismatis huiusce terminus, decem nouemque per annos semper ab ipsa radice pululando protensi. Unde Patarinum processit primo uocabulum, non quidem industria, set casu prolatum. Cuius idioma nominis, dum in quodam etymologiarum tomo nuper plura reuoluerem, ita scriptum reperio: Pathos Grece Latine dicitur perturbatio. Unde iuxta mee paruitatis ingeniolum statim coniitio, quod Patarini possunt perturbatores rite nuncupari; quod plane rerum probat effectus. uerumtamen si quando quis probatiori fuerit interpretatus  sententia, concedo equidem tota mentis tranquille conuenientia, dummodo nomen concordet  operi, opus uero respondeat nomini. Quoniam a primo huius sono uocabuli error populorum impetusque bellorum, turbo quoque uentorum ac uehementius solito turbauit mundum frequentia combustionum. Quod multarum calamitatum experimento, omniumque malorum probatur omnimodis incremento.

12. Preterea quoquo modo se habeat ethimologia uocabuli, quecumque tamen sunt a nobis re super hac in preteritis recitata, nemo sane mentis arbitretur, impugnando ueritatem aut repugnando iustitie fore prolata, cum neutrum liceat. Si qua [261 1Kb] enim sunt aliorum bene dicta uel acta, non improbamus, nec ullo modo dissentimus ab illis omnibus, qui uenales reprobant consecrationes, et sacrorum  incontinentiam ordinum, ea tamen ratione ut a Paulo non discrepemus auctore; ait enim: Omnia honeste et secundum ordinem fiant . Cui etiam consonat lex illa Mosayca: Iuste quod iustum est prosequeris . Quod nequit aliter omnino compleri, nisi sua singulis quibusque seruentur iura ordinibus ac personis. Dispertita enim sunt clericorum et laicorum, eorumque inter semetipsos officia. Quemadmodum in uno corpore multa quidem sunt membra, non autem eumdem actum possident omnia ; que si impediantur alterutro, corrumpitur omne corpus. In sancta igitur ecclesia, hoc est in Christi corpore, necesse est ut iusto pensentur omnia moderamine. Clerus atque pupulus suo quisque fungatur officio, prefixo sibi contentus limite,  dicente Domino: Circumdedi mare terminis, et dixi: Hucusque uenies, et ultra non procedes . Cor humanum est mare. Ipsi uero episcopi suis plane uaccent negotiis, prouidentes bona, non tantum coram Deo, sed etiam coram omnibus hominibus , ne dicatur de illis: Ruina populi sacerdotes mali. Quod si negligentes  extiterint, scandalizabitur [262 1Kb] populus. ue autem illi, per quem scandalum uenit . Certissime enim ue erit illis, ue omni crudelius, si eorum culpa plebs in clerum zelans insurget ulterius.

13. Hec talia persequendo paulatim uelut quasdam per rimulas, aliter quam usque modo uiderim, a longe prospicio; cumque preteritis presentia, scriptis scribenda confero, rubore perfusus fideliter erubesco, nec barbarismos in uerbis egisse, set aliorum quelibet dicta uel facta temere iudicasse confundor, cum soli Deo cordium reuelentur occulta. Beatus tamen trepidanti michi Paulus occurrit, qui primo blasphemus ac persecutor fidelium, plus ceteris postea laborauit apostolis, cecatus ut uideret.  Petrus uero negauit ut crederet; Thomas dubitauit ut certior fieret; uictorinus quoque Romanus rethor et etatis prouecte, Simpliciano est conuersus auctore. Augustinus autem philosophus Ambrosio doctore saluatur; pluresque alios de malo in bonum, de bono in melius, nunc cito nunc sero nouimus esse mutatos. Hec est enim mutatio dextere Excelsi . Spiritus Domini ubi uult spirat , et cui uult miseretur, et quem uult indurat Altissimus . Quoniam neque uolentis, neque currentis, sed miserentis est Dei . Tibi igitur, Christe, delictum meum cognitum feci, et iniustitias meas non abscondi. Dixi: Eloquar aduersum me iniustitias meas Domino et tu remisisti impietatem cordis mei . De cetero  cogitationes, locutiones, actiones nostras quesumus, Domine, et aspirando preueni et adiuuando prosequere, ut cuncta nostra operatio et a te semper incipiat, et per te cepta finiatur. Cui sit honor et gloria nunc et semper et per omnia seculorum secula.



INCIPIT LIBER QUINTUS [263 1Kb] .


 1. Quoniam in prima fronte presentis opusculi nostri temporis gesta sum narrare pollicitus, absque mendacii nota silere non ualeo, presertim cum sciam lege cautum esse Mosayca: Si nolueris polliceri, absque peccato eris . Ut autem recto narrationis incedam tramite, necesse est res gestas prout sunt, ordinate describere.

2. Predictis igitur rebus non plane compositis, sed inuolutis utcumque, sepe iam dicti Mediolanenses pro petendo episcopo ultra montes Heinrico regi legationem dirigunt, mandantes Arlembaldice interfectionis triumphum. Quo cognito letatus est rex ille supra modum, quemcumque uellent se daturum episcopum promittens  .

 3. Erat tunc temporis inter regem et Saxones lis acerrima ualde, cuius ratio non est nostro discutienda iuditio. uerumtamen gens illa admodum ferocissima in rebellionem prorumpit apertam sub Ottone duce, adeo ut facta congressione partis utriusque, plus quam uiginti milia hominum referantur occisa. Arrisit tamen Heinrico uictoria.

4. Post dies hos ad secessum residens dux Gotefredus Gotefredi filius, gladio confossus interiit, coniuge relicta Matilda, Bonifacii ac Beatricis ad modum clarissima filia.

5. Interea legatis Mediolanensium ex clero et populo re prefata regem adeuntibus, Tetaldus quidam Mediolanensis ecclesie subdiaconus capella  militabat in regia  . Cui rex multa uoluens et reuoluens conscilia, proprio tandem indulgens arbitrio, Ambrosianum tradidit presulatum, posthabita Gotefredi illius adhuc uiuentis inuestitura et unctione, Attonis quoque Rome tunc [264 1Kb] degentis electione. Quid plura? Susceptus est presul ille a clero et populo, utpote nouarum rerum usualiter auido. Cui etiam suffraganei idem ipsi qui Gotefredum consecrauerant, manum benedictionis imponunt  . Res quidem mira et cunctis retro temporibus inaudita, ut urbis unius uno electo antistite, sacrato altero, uno eodemque tempore tertius erumpat.

6. Erat tunc temporis Rome uir quidam nomine Cencius, qui propter iniuste possessas ecclesie facultates pape Gregorio fuerat semper infestus. Hic  autem prauo usus conscilio, nocte ipsa natiuitatis Dominice , cum in basilica sancte Theotocos pater ille sanctus, matutino iuxta morem peracto, nocturne misse celebraret officium, cum gladiis et fustibus et coniuratione magna suorum, ense nudo ad capiendum papam uiolenter irrupit ecclesiam, instar Iude Dominum nocte tradentis. Cumque per diuersa quesisset, inuenit iuxta altare Domini sacerdotem mysteriis salutaribus intentum. In quem uiolenter irruens distraxit ac dilaniauit quamplurimum, impositumque equo suam usque perduxit ad turrim, clausum custodiens. Facto autem diluculo, cum tam detestabile displiceret omnibus facinus, consurgunt omnes in arma Romani girantes turrim, nec a bello desistunt donec agnum  lupi faucibus eripiunt, turre dirupta et omni facultate direpta. uerumtamen humane diuina successit ultio. Siquidem anno illo mortuus est Centius faucium ulcere suffocatus, quemadmodum Iudas proditor nexu laquei strangulatus.

7. Per idem tempus quorumdam suorum hortatu contra papam rex erexit sese [265 1Kb] Gregorium, adeo ut nullam sibi defferet [266 1Kb] obedientiam. Presul uero Romanus sepenumero paratus ignoscere, clementer uniuersa tractabat, regiam diu prestolando ac multis monitis inuitando conuersionem. Cumque nichil omnino proficeret, illum cum suis fautoribus a sancte matris Ecclesie segregauit  communicando [267 1Kb] luminibus, tenore tamen future digneque conuersionis proposito. O infelicia tempora,  in quibus nostris exigentibus culpis contra se ipsam pugnare sancta uidetur Ecclesia, quam ueritas sic ipsam laudando commendat: Una est columba mea, amica mea . Que si una est et amica, quomodo scindi ac [268 1Kb] sibimet debeat inimicari, non  inuenio. iehsu Christus duo sunt unius persone uocabula, unde liquido comprobatur reges ac sacerdotes, christos scilicet Christi uniri uno debere consensu. Quid ergo? Numquid errat uterque? Absit. Romana certe numquam errasse perhibetur Ecclesia, ex quo diuina uoce dictum est Petro: Simon, ecce Satanas expetiuit uos, ut cribraret [269 1Kb] sicut triticum. Ego autem pro te rogaui, ut non deficiat fides tua . A Romana ergo ecclesia quicumque dissentit, non est reuera catholicus, quemadmodum beatus ait Ambrosius  . Nonne ipsi hec ista legerunt episcopi? et si legerunt [270 1Kb] cur contra Romanum presulem adunati Placentie, de ore proprio coniurauerunt? Cur postea Papie conuenientes iniustum anathema, imo inualidum sibi conclamauerunt,  iusta prophetiam , non iustitiam, sed clamores facientes? unde iustissime apostolico sunt mucrone perfossi. Respondeant, ut solent, regio se obedisse mandato. Sed quid dicit Scriptura? Obedire oportet Deo magis quam hominibus . Item: Reddite que Cesaris sunt Cesari, et que sunt Dei Deo . Et alibi: Deum timete [271 1Kb] , regem honorificate . Non ergo debetur honor regi, nisi precedente iusto timore Dei.

8. Eodem tempore gens Teutonum illa barbarica, precipue duces Bertaldus, Rodulfus, et Welfo [272 1Kb] cum comitibus et episcopis, cognita excommunicatione Romana, a regio prorsus se subtraxere consortio, in nullo communicantes. Insuper in multis  accusantes eum criminibus infamia denotabant. Interim conscilio sanctissimi Cluniacensis abbatis  , Agnetis quoque regie matris, nec non sapientissime iam dicte Matilde, statuitur generale colloquiunt inter ipsos regem et apostolicum, pacis ac iustitie causa. Cumque exiret ab Urbe papa profecturus Alamaniam , Matilde fretus iuuamine, uenit Italiam. Cumque moraretur ibidem, multis ab ea cumulatur honoribus ac hominibus. Cui festinanter occurrit Heinricus, declinans statutum in patria sua colloquium. Fuerat comitisse opidum Canossa nomine, multis menibus ac loci natura circumquaque munitum inexpugnabile reuera presidium. Ubi presidente [273 1Kb] apostolico , rex nudis incedens pedibus, humi prostratus, post multas lacrymas promeruit ueniam suorum iuramenta [274 1Kb] fidelium pacta confirmans, sub conditione iustitie faciende. Sic Matilde magna prudentia consolidata sunt pacis eorum federa inuitis episcopis ac in lite manentibus.

 9. Recessit [275 1Kb] a compositis, cum se sentiret Mediolanensium populus Tedaldi presulis societate culpabilem, diuina prohibente lege communicari excommunicato. Missis [276 1Kb] domno pape legatis solutionem implorant. Cui legationi ipse ego interfui, de preteritis satisfaciens, in futuro castigari promittens. Papa uero sapienti usus consilio uenerabiles uiros Lucensem  et Ostiensem  episcopos direxit Mediolanum, daturos ueniam quibuscumque poscentibus. Ubi uero ingressi sunt urbem, letata est ciuitas uniuersa. Qui toto illo triduo confluentibus ad eos ciuibus diuina predicantes eloquia, cunctos absoluentes [277 1Kb] , benedicunt uniuersos. Quod Tedaldus indigne satis ac moleste tulit, adeo ut seditionem in populo bellumque conaretur inferre; sed minime  ualuit. Interea prefati duces Teutonici, comites et episcopi illis in partibus de sua inter se ipsos concordia ac statu regni, noui quoque regis electione cottidie tractare non cessant, asserentes Heinricum multis ex causis diademate indignum.

10. Ad ultimum uero conuenientes Maguntie , omnium consensu Rodulfo duci regni iura committunt, iureiurando cuncta corroborantes. Quo audito rex [278 1Kb] uehementer in semetipsum turbatur; degebat enim Papie, et congregans omnes quos habere poterat Langobardos, ueronam proficiscitur, ibique [279 1Kb] ualefaciens omnibus, reuersus est patriam, pro tuendo regno usque ad mortem pugnaturus. Papa uero diebus aliquot moratus in Italia, Romam rediit, ingenti Romanorum susceptus letitia [280 1Kb] .




ANNO DOMINI MLXXIX.
THEODORICUS PADERBRUNNENSIS CANONICUS





NOTITIA IN THEODORICUM.


Aetatem et dignitatem huius auctoris, qui hactenus omnibus incognitus fuit, ostendit nobis sola perelegantis et grauis opusculi ab eo editi inscriptio: Scriptum Theodorici, Paterbrunnensis canonici, de Oratione Dominica, quod ob memoriam Immabi uenerabilis episcopi, instinctu reuerendi sacerdotis Reinboldi, per gratiam S. Spiritus edidit. Successit Immabus in episcopatu Paderbrunnensi Rudolpho seu Ruthardo circa annum Domini 1052, obiitque post instauratum ab incendio monasterium Abdinckhosense anno 1077, si probus est calculus Gabr. Bucellini Germanie Sac. parte I, pag. 20, ubi non Immabum, sed Imadum uocat. Cum itaque Theodoricus in eius memoriam hoc scriptum ediderit, uerosimile est id circa annum 1079 compositum fuisse. Nec plura de Theodorico aliunde nosse licuit. Ipsum uero eius scriptum ceua fere manu exaratum reperimus in codice membraneo maioris forme in bibliotheca Claustroneoburgensi, unde huius dignissimus prefectus A. R. D. Eugenius Pyrckbauer id erutum, nostro Thesauro inserendum dedit. Libellus hic quidem perbreuis est, sed, nostro iudicio, pluribus de hoc argumento recentiorum uoluminibus prestat. Notatu digniora uidentur que capite 5 et 6 de fide ac penitentia Christiana tradit, ubi etiam aduersariis, si quos noua quorumdam sacre Scripture locorum interpretatio sibi excitatura esset, non illepide respondet, eosque cauere iubet, ne de gratia Spiritus sententiam precipitent. Confido enim, inquit, eumdem Spiritum, qui diuisit aliis pro sua uoluntate, et mihi quoque, prout uoluit, diuisisse. Non est omnibus nobis idem intellectus, sicut non omnibus membris idem actus, etc. Que iis inculcanda sunt, quibus omnia, a recentioribus excogitata et inuenta pre ueteribus sordent, quasi diuinus ille Spiritus, qui adolescentem Ecclesiam docuit, senescentem deseruisset. Prudentum uirorum est non quam uetus, sed quam uerum quodpiam dictum uel scriptum sit, querere. Sed de his alibi





THEODORICI COMMENTARIO IN ORATIONEM DOMINICAM. Prodit nunc primum in lucem ex cod. ms. inclyte canonie Claustro-Neoburgensis in Austria, ord. Can. Reg. S. Aug. opera adm. R. D. Eugenii Pyrcklbauer, eiusdem loci canonici et bibliothecarii.



Scriptum Theodorici, Paterbrunnensis canonici de Oratione Domimica, quod ob memoriam Immabi uenerabilis episcopi, instinctu reuerendi sacerdotis Reinboldi, per gratiam S. Spiritus edidit.



CAPUT PRIMUM. De petitione prima: »Pater noster, qui es in celis.«


Patrem misericordie nostrum esse patrem cum rationibus, tum auctoritatibus, utrisque sancte ac reuerenter suscipiendis, euidentissime comprobatur. Ait enim uas electionis, contemplator arcane in celo ueritatis: Deo et Patri nostro gloria in secula seculorum. Amen. Et alibi: Gratia uobis et pax a Deo Patre nostro. Quis enim adeo exhausti pudoris, quis adeo impudens irrisor ueritatis, quis adeo pertinax assertor falsitatis, qui non acquiescat, si nos filii sumus eius, eum esse Patrem, nos autem filios? Scriptum est enim: Filii Excelsi omnes. Et rursum: uenite, filii, audite me. Nonne enim hec nobis carnali Isrel obtectis et obsignatis usque ad reuelationem  capitis nostri Iesu Christi, eodem uelamine obuoluti, sunt annuntiata? Ergo ipse est Pater, ipse quoque possidet nos per caritatem suam, fecit ex nichilo per potentiam suam, creauit nos in bonis operibus per gratiam suam. Hinc Apostolus ait: Ipsius, id est Dei, factura sumus, creati in Christo Iesu in operibus bonis. Nunquid ergo non ipse est Pater, qui possidet, et fecit, et creauit nos? Christus quoque Dei sapientia, Dei Filius, Dei conscius: Estote, inquit, perfecti, sicut Pater uester celestis perfectus est. Ipse ergo iehsu Christus percontantibus discipulis suis de orationis modo: Sic, inquit, orate: Pater noster, et reliqua. Igitur instructione Christi fundati, clarorum uirorum testimonio edificati, nullam rapinam arbitrantes in oratione nostra, animamur clamare  in Spiritu sancto: Pater noster. Paulus enim ait: In quo, id est in Spiritu sancto, clamamus: Abba, Pater. Quis enim Omnipotentem tam familiari nomine Patris appellare in suo spiritu presumeret? Qui es, id est qui perfecte et singulariter subsistis. Dictum est Moysi: Qui est, misit me. Quis misit Moysen? Nonne Deus? Ergo qui est Deus est, et alibi: Ego sum qui sum. Quis hec loquitur, nisi Deus qui est? ergo Deus est. Quod autem esse tam creature quam Creatori secundum uocis formam communem specialiter Creatori assignatur, eo modo locutionis fit, quo multa communia uni soli participanti pro  reuerentia excellentiori attribuuntur. Deus enim tam ueri, et in omnes diuitis et omnipotentis, quam falsi et egeni, et impotentis simulacri nomen est. Sed Deus cum dicitur, uerus intelligitur. Dominus quoque, tam Creatori quam cuidam creature commune, cum effertur, intellectus noster pro reuerentia ad Creatorem trahitur. Iustus quoque et sanctus cum dicitur, ipse intelligitur. Hinc psalmus ait: Mirificauit Dominus sanctum suum. Et alibi: Iustus autem quid fecit? Filius quoque est commune, sed cum per se dicitur, Filius Dei intelligitur. Unde ipse ait: Si uos Filius liberauerit. Hoc quoque locutionis modo cum Apostolus simpliciter effertur, Paulus intelligitur. Igitur cum Diuinitatis esse sit ante omne esse, excellens omne esse, condens omne esse, gubernans  omne esse, prerogatione assignationis sublimitatem Dei glorificamus, Deum intelligentes cum dicitur, qui es. Et hec ratio in hac re satis sit pro breuitate, quamuis alie quoque possint accedere. Ipsius enim esse singulare est, non conuentu partium iunctum, sed quidquid in eo est Deus est, et Deus est ineffabiliter quidquid in eo est. In creaturis uero non se sic habet. Hominis enim essentia, ex anima et corpore iuncta, in easdem rursus resoluitur, nec quidquid in hac essentia est homo est, nec homo est quidquid in hac essentia est. Non est enim homo anima, nec anima homo; idem in reliquis. Hinc Betius ait: Nulla res est id quod est, id est, non omnia esse conuertibiliter que in sua essentia sunt Congrue uero in ipsius orationis primordio esse eum  confitemur, id quidem edocente Iesu, ne uelut insipiens diceremus in corde nostro: Non est Deus. Hinc Paulus ait: Credere enim oportet accedentem ad Deum, quia est. Est enim primum fidei fundamentum sue existentie confessio. Frustra enim de eo quidquam crederemus, nisi de suo esse certi essemus, qui condidit omnia, quem glorificant omnia. Unde subiungitur:



CAPUT II. De petitione secunda: »Sanctificetur nomen tuum.«

In celis sanctificetur nomen tuum. Id est ab his qui in celis sunt glorificetur adoretur potentia tua  Beatos spiritus angelorum, quos diuersis nominibus appellamus, conspectui Dei credimus assistere, et eos gloriam Diuinitatis contemplantes et in eo semper exsultantes, eum laudare et incessanter sanctificare. Animas quoque beatorum hominum, nexibus corporis, absolutas, angelorum consortio interesse, et laudem et gloriam Creatoris, Redemptoris, Propitiatoris, concelebrare. Que enim in carcere corporeo alligate, ad eum tamen suspirauerunt, et obtutum suum utcunque per enigma uidentes, in claritatem eius direxerunt, et potentiam, et uirtutem, et gratiam eius glorificauerunt: quanto magis nunc resolute, et eo fruentes, et facie ad faciem contemplantes, nomen suum credentur magnificare? Igitur nostram deuotionem Deum glorificandi ostendentes,  optamus et petimus ut hi qui assistunt ei, qui eum ut est contemplantur, qui eo feliciter perfruuntur, conlaudent eum et conglorificent. Ac si aperte dicamus: Quia nos, in hac fragilitate et corruptione detenti, te, Pater eterne, perfecte laudare non possumus, ab his spiritibus laus tua perficiatur, quos tibi adherere indissolubiliter uoluisti, et quas animas de hac cenolenta inhabitatione puras et ad seruiendum tibi liberas exemisti. Unde cum magno desiderio per nos etiam hanc laudem perficiendi subiungimus:



CAPUT III. De petitione tertia: »Adueniat regnum tuum.«

Adueniat regnum tuum. Sancta Ecclesia regnum Christi est, cuius ipse princeps erit, quousque inimicos  suos partim per gratie electionem, partim per reprobationem pedibus suis subiecerit. Hinc Paulus ait: Oportet illum; id est Christum, regnare, donec ponat omnes suos inimicos sub pedibus suis. Qua subiectione consummata, et a sapientissimo rege regno sapientissime ordinato, tradet, illud Deo Patri in tempore nouissimo, ut Paulus ait: Deinde finis, cum tradiderit regnum Deo et Patri. In quo regno a Deo Patre suscepto nos comprehendemus, ut nos modo comprehensi sumus; cognoscemus, ut modo cogniti sumus, cuius modo perfectionem non habemus. Hinc Paulus ait: Et si quid aliter sapitis, et hoc quoque uobis Deus reuelabit. Id est: si perfecte Deum Christumque suum non intelligitis, qui dedit id quod tenetis, ipse in regno illo reuelabit residua perfectionis.  In hoc quoque persecutiones hominum non pertimescimus, fame, siti non arescimus, frigore non torpescimus, nec erimus seruituti carnis obnoxii, sed in laude Dei liberi; nec antiquus hostis insultabit, cum Christus, ut Paulus ait, omnem principatum et potestatem et uirtutem euacuauerit. Cum ergo, adueniente Dei Patris regno, de omni necessitate eximamur, et omnis gratie perfectio nobis conferatur, ut et in nobis qui, corruptione carnis impediti, uoluntati sue per omnia subseruire non possumus, sicut illi quos iam in arce celi constituit, uoluntas sua fiat, quid potuit petere, quid amplius desiderare oportet quam huius regni aduentum? Propter quod subinfertur:



CAPUT Iu. De petitione quarta: »Fiat uoluntas tua sicut in celo et in terra.«


Fiat uoluntas tua sicut in celo et in terra. Ac si dicamus: Propterea, sempiterne Pater, regnum tuum optamus aduenire, ut et nos, qui in terra sumus, tales efficiamur qui a tua uoluntate non excedamus, sicut nec illi excedunt qui sunt in celo, id est, Christus ipse Filius tuus, Dominus noster, et qui cum eo sunt omnes sancti. Et potest huius litterature talis esse continuatio: Adueniat regnum tuum, subaudis, ut fiat uoluntas tua, et reliqua. uerumtamen non incongrue membrum unum per se accipitur. Fiat uoluntas tua. Prius enim optauimus seculum istud consummari, regnum Ecclesie Deo Patri  a Filio tradi. Que cum fiunt, sanctis glorie sempiterna exaltatio, et contaminatis criminaliter pene indeficiens humiliatio. Igitur Ioannes, fidelis apostolus et eruditor, sciens nobis aduentum illius regni offuturum nisi in diebus carnis nostre in nobis uoluntas Dei fieret, subiungit statim illud esse petendum. Fit autem in nobis uoluntas Dei, cum et sancti et immaculati sumus in conspectu eius. Hinc Paulus ait: Est enim uoluntas Dei sanctificatio uestra, que tum perfecta erit cum per munde cogitationis armaturam contrarias pestes e spiritu nostro proturbauerimus, et inquinamenta superbe carnis per continentiam delimauerimus; et contumaciam illius sub pede tandem perfecte castitatis proculcauerimus. Hinc idem ait: Mundemus nos ab omni inquinamento  carnis ac spiritu perficientes sanctificationem. Hec iam in his perfecta est, qui per fidei armaturam incursanti hosti se opposuere, et eo uicto, imo conculcato, ad palatia summi Regis sui ducis rediere, et coronas premiorum, uirgam perpetue libertatis cum exsultatione suscepere; magno tamen consilio Dispensatoris summa adhuc subtracta premiorum sine murmure et impatientia emeritorum. Qui enim hinc ad celos commigrauerunt, partem beatitudinis perceperunt, in cetero nos exspectantes, ut simul omnibus consummatis, et simul exsultantibus, talis letitie concentus in domo eterni Regis et sponsi oriatur, qualis decet incomprehensibilem maiestatem, familiam omni decore fulgentem, sponsum in omni castitate procedentem, uirginem immaculatam  in amplexus eius occurrentem. Hinc Paulus ait: Hi non acceperunt repromissionem melius aliquid prouidente Domino pro nobis, ne sine nobis consummarentur. Melius enim erit omnibus nobis, cum et pro nostra et pro aliorum beatitudine simul inuicem communiter exsultabimus. Igitur cum dicimus: Fiat uoluntas tua sicut in celo et in terra, id obsecramus uti nos, qui adhuc in castris militie fidelis impetimur, sancti et immaculati conseruemur, sicut illi spiritus qui claritati uultus eius assistunt, prout hec terrena celestibus comparari ualent. Nihil enim hic consummationis comprehenditur, sed per arrham gratie spiritualis hic percepte ad perfectionem persequimur. Hinc Paulus ait: Fratres, non arbitror  me adhuc comprehendisse: sequar autem, si quomodo comprehendam. Porro ad sanctitatis consummationem fides, que bonorum omnium est initium, summe est necessaria, per quam et patribus precedentibus, et fratribus presentibus, et filiis successuris conferetur iustitia. Hinc scriptum est: Iustus ex fide uiuit, id est, iustus est. Quapropter Dominus iehsu fidelis eruditor, et omnium in salutem nostram operator, quomodo eam peteremus edocuit dicens:



CAPUT u. De petitione quinta: »Panem nostrum quotidianum da nobis hodie.«

Panem nostrum quotidianum da nobis hodie. Panis enim, id est sustentatio, quem hic petimus, fides intelligitur. Per hanc uero in seculi etate prima  Abel iustus, et Enoch Deo placens salui facti sunt. Ne quoque caput etatis secunde, suaque domus, per fidem heredes iustitie sunt instituti. Eadem quoque patriarchas tertia etate insignes in promissionis gratiam subuexit. Quarte etatis Moysen, quinte Dauid principes ipsa coronauit. In sexta uero, quam ipse auctor omnium initiauit, et presentia sui condecorauit, apostoli et eorum imitatores per fidem participes Christi sunt effecti. Atque in omni etate seculi, quotquot iusti, per fidem iusti, quotquot salui, per fidem salui: Sine fide enim impossibile est, quemquam placere Deo. Porro sex discretiones iste seculi et septima interminata, uacans omni operatione laboris, hebdomade per dies sex ad opus, septimam ad requiem destinatam, distinctioni similes  sunt. Cum ergo panis iste, id est fides, que est sustentatio et firmamentum ad salutem in omni die, id est etate seculi precedente, fuerit necessarius, iure eum quotidianum appellantes, a Deo Patre erogari hodie, id est hoc gratie tempore flagitamus; ac si aperte dicamus: O Deus Pater, fidem nobis da in hoc gratie tempore existentibus, qua Patres nostros omnes refecisti, quos ad gloriam tuam in eterno regno tuo preordinasti. Si quis autem forte ista legerit, et in aliquo tractatore sacri eloquii eadem aliter exposita meminerit, non tamen ista preiudicet, de gratia Spiritus sententiam non precipitet. Confido enim eumdem Spiritum, qui diuisit aliis pro sua uoluntate, et mihi quoque prout uoluit, diuisisse. Non est omnibus nobis idem intellectus, sicut non  omnibus membris idem actus. Hinc Paulus ait: Alius sic, alius autem sic. Et quid mirum Dei sapientiam multas diuitias in uerbis sacris recondidisse, qui in uno grano multa de se procreandi naturam et uirtutem reposuit, etsi diuersa grana ab uno progenita unam generis sui speciem representant? Quid mirum si diuerse sententie sermonis Dominici in unam quasi formam ueritatis concordant? Et qui omne seminarium fecundat benedictione sua, cur semen uerbi sui in unius intellectus stringeret penuria? Nec incongrue panis nomine fides per similitudinem designatur. Sicut enim panis robur est in cibis corporalibus, sic fides est initium et fundamentum in spiritualibus. Hinc Paulus ait: Participes Christi  effecti sumus, si initium, id est fidem, substantie retinuerimus. Et rursum: Aedificati super fundamentum, id est fidem, apostolorum. Sed cum fidem Christi profitemur, et in baptismate peccatis crucifigimur, et in sepulture Dominice signum ibi sepeliemur, inde resurgentes, nobiscum resuscitatis uirtutibus in similitudinem resurrectionis mortuorum cum Christo, uniuerse religionis Christiane debitores effecti sumus. Sicut enim carnalem Iudeum circumcisio in carne legis, date per Moysen, debitorem constituit, quomodo spiritualem confitentem sanctificatio in spiritu debito gratie, per Christum euangelizate, non obligauit? Hinc Paulus ait: Testificor omni homini circumcidenti se quia debitor est uniuerse legis faciende. Sed cum persoluere pergimus, persecutor  inuadit, oppugnat, frequenter uincit, uiolenter que uehimus rapit, ut que debuimus in horrea Domini nostri opportuno tempore non perferamus. Quid igitur Domino nostro dicemus? Illud certe quod sequitur:



CAPUT uI. De petitione sexta: »Et dimitte nobis debita nostra, sicut et nos dimittimus debitoribus nostris.«

Dimitte nobis debita nostra, que non reddidimus, sicut tibi promisimus. Dimitte nobis, Domine, quia donamus nostris debitoribus in tuo nomine. Sed cum hostis fructum nostrum depopulatur, iugo sue iniquitatis conatur nos onerare, et, ne ad Dominum nostrum pro uenia imploranda festinemus, cursum nostrum impedire. Cuius astutie ut sunt perniciosissime,  ita sunt et uarie. Primum enim nos in passiones desiderii tradit, deinde in patrationem sceleris usque succendit; exin mentes nostras tenebris obuoluit; ut cum mortale flagitium perpetremus, uel paruum, et non penitentia dignum estimemus, uel etiam quidquam commisisse ignoremus. Sunt enim qui auaritie laqueo intricantur, uel qui illicito amore delectantur, qui nec peccasse, nec se a regno Dei ob hec patrata reiiciendos arbitrantur. At in Paulo Spiritus sanctus erat; ait enim: Puto quia Spiritum Dei habeo. Et in ipso Christus loquebatur: Non enim, inquit, audeo quidquam loqui quod per me non effecerit Christus. Et alibi: An experimentum queritis eius qui in me loquitur Christus? Igitur quid de auaro, et illicito amore polluto, et his similibus,  presidentes beato Paulo per eum testificentur, uideamus. Ait enim scribens ad Ephesios, ab his qui seducunt corda innocentium, et qui se commendant mala opera laudando aliorum, deceptos: Nemo uos seducat inanibus uerbis: fornicator aut auarus regnum Dei non possidebunt. Est uero fornicatio quidquid in hoc patratur genere sine legitima connubii contractione. In quem laqueum diaboli cum incidimus, scilicet ut ignoremus nostri sceleris patrationem, procul dubio in extremam sensus traditi sumus reprobationem. Enumeratis enim multis flagitiis in que gentiles deuoluebantur, exaggerantes iniquitatem super iniquitatem, Paulus cum graui conquestione subintulit: Qui cum Deum cognouissent non  cognouerunt; qui talia agunt, digni sunt morte, illud estimans malum perniciosissimum, dum in ignorantiam incidimus nostrorum peccatorum. Qui enim in uoragine uitiorum ignoranter absorptus iacet, quomodo ad penitentiam suspiret? Quis enim de ignorato crimine peniteat? Quod si Satanas subtrahere non potuerit agnitionem flagitii, plerumque persuadet peccatori ut confessus peccatum, estimet, dum pro reatu hostias offert penitentie, licenter posse in eiusdem flagitii uolutari consuetudine. Sunt enim qui in amore illicito et in genere simili delinquunt, et tamen ad confessionem et emendationem confugiunt. Sed dum per hostias suas in culpe purgatione currunt non segnius eodem ceno uoluntarie sese rursus inficiunt, falso putantes ut per hostias  reatus abluatur, cum mens, et uoluntas, et operatio in eadem sorde peruoluitur. Hinc Paulus ait: uoluntarie enim peccantibus iam non relinquitur hostia  pro peccato. Plerumque etiam persecutor peccatorem inducit, ut uerba Dei, quibus a malo prohibetur, audire nolit, ut quasi licentius peccare possit. Quod Paulus ualde terribile ostendit, qui ad Corinthios scribens ait: Si quis ignorat, ignorabitur.



CAPUT uII. De petitione septima: »Et ne nos inducas in tentationem: sed libera nos a malo. Amen.«

Ergo cum tot insidiis ab antiquo hoste circumueniamur, in quibus si deprehensi erimus, morte moriemur, necesse est adiutorium ducis et Saluatoris nostri Christi Iesu inuocare. Igitur oramus dicentes, Et ne nos inducas, id est permittas induci, in tentationem, scilicet ut in hoc quo tentamur a diabolo, mente delectemur. Sed libera nos a malo, id  est a peccati delectamento, tam nostri quam alieni. Amen. Ac si dicamus: Per te, qui es ueritas, quidquid hic petimus, efficiatur ueritas.




CIRCA ANNUM DOMINI MLXXX.
BERTHOLDUS CONSTANTIENSIS PRESBYTER.





NOTITIA HISTORICA ET LITTERARIA.


 Herimanni Augiensis discipulus et amicus, Bertholdus  , Anonymo Mellicensi  teste, uitam magistri et Chronicam scripsit, cuius nonnisi fragmenta operibus Herimanni et Bernoldi commista in libris nonnullis hodie exstant. Nam qui seculo XII medio cenobii Murensis in usum codicem conscripsit, in quo historiam  ab orbe condito usque ad annum Christi 1091 ex operibus Bede, Reginonis, Pauli de gestis episcoporum Mettensium, genealogia S. Arnulfi, Historia regum Francorum  , tum ex libris Herimanni, Bertholdi et Bernoldi concinnauit, non magis quam scriptor codicis olim Gottwicensis  hodie deperditi et Sangallensis integrum Bertholdi textum exhibuit, sed inde ab anno 1054, quo Herimanni Chronicon desinit, usque ad annum 1091 ex Bertholdo et Bernoldo consarcinatum. Cuius rei omnis adhibito Bernoldi codice autographo tollitur dubitatio, et narratio anni 1065 in uno Bernoldo integra atque iusta, in reliquis omnibus eadem fere ratione deprauata, quecunque codicibus Gottwicensi, Murensi et Sangallensi cum Bernoldo communia sunt, ea ad Bernoldum, qui eorum seipsum auctorem predicat  et anno 1073 scribendi initium fecit, referenda esse monstrat [ in bibliotheca Palatina uindobonensi Catal. Schwandtneri t. II, p. 451 inscriptus asseruatur  et, referente Chmelio nostro, seculo XuIII ineunte in charta exaratus est. Orditur a. 1053, his uerbis: Imperator cum domno papa Natiuitatem Domini Wormatie  egit, et an. 1080 in media sententia Dei iudicio precipitatus est, thesaurus autem propter quem desinit. Aeque ac codex Murensis excerpta Bernoldi et Bertholdi commista exhibet, annis 1068 et 1076 paucis uerbis ditior, anno 1080 fragmentum Bertholdi unus omnium seruauit, et an. 1727 ab Hansizio [ codicem bibliothece eiusdem inter historicos profanos n. 672  signatum, qui uitam Herimanni continet, cum editione Muratorii  inde proflua sed ualde mendosa conferri obtinui. Occurrit  ibi in Chronico Ottonis Frisingensis inter libri uI capita 15 et 16 inserta, et seculo XIII conscripta esse legitur in Chmelii recensione codicum mss. bibliothece uindobonensis [ Cod. monasterii Murensis in Heluetia, quem anno 1837 in loco tunc celeberrimo presens euolui, membranaceus in folio, seculo XII medio a scriptore diligenti, quique nonnisi paucis erroribus commissis  et uocibus aliquot suo modo scriptis  errauerit, exaratus est  . Constat quaternionibus uiginti, quorum tamen secundus excidit, addito in fine duernione; primus quaternio inserta pagina tabulas chronologicas inde a Christo nato ad an. 1175 usque subiectis numeris annorum 1176-1218 exhibet; quaternio secundus deperditus initium chronice  inde ab orbe condito exhibuisse uidetur, reliqui textum inde ab an. Christi 144 sistunt ex Chronicis Reginonis [ Cod. olim Sangallensis, a Ioanne Sichardo in collectione Chronicorum Basileensi an. 1529 expressus, cuius eque ac reliquorum supra pag. 74 mentionem feci, iam an. 1066 in media sententia ex Bernoldo desumpta alii duo manus suas lacerantes  deficit, magno certe rei nostre incommodo, cum in eo textus passim paulo amplior, et quem ad ipsum Bertholdum proxime accedere  facile intelligas, seruatus sit, uita tamen Herimanni  excepta, cuius nonnisi paucis uerbis mentionem iniicit.

Quibus subsidiis adiutus, in textu restituendo ita progressus sum, ut annis 1054-1066 et 1080 lectionem precipue Sangallensem exprimerem, ex Bernoldo deriuata cursiuo charactere excudi curarem, in uita autem Herimanni et in parte Operis reliqua annis scilicet 1067-1079, textum ope codicis Murensis emendarem; quod non sine fructu effectum lectores facile animaduertent.

Bertholdus ex ipsiusmet uerbis Alamannus  et dieceseos Constantiensis incola  agnoscitur; etate Herimanni fere equalis  , ab eo Augie edoctus, post obitum amici locum eius  in docendis scholasticis ornasse uidetur, doctor scilicet  egregius, et in sacris litteris  apprime eruditus  . Historie scribende Gregorio uII pontifice  sed anno demum 1076 accessisse  uidetur, uiris precipuis non ignotus  , rerum quas enarrat bene gnarus et subsidiis amplis instructus. In parte libri priore  usque ad an. 1075 Chronica Bernoldi, anno 1073 composita et abinde passim continuata  , exscripta offendimus, et anno 1076 Bernoldus relinquitur. Cumque Bertholdus a parte Gregorii uII et Rudolfi contra Heinricum Iu staret  , acta publica a summo pontifice et conciliis eius  emissa diligenter in usum suum conuertit, tantamque eis fidem habuit, ut sepissime res a Gregorio in epistolis ad Heinricum regem, ad Germanos et episcopos Germanie Italieue  relatas,  eisdem uerbis in narratione sua reciperet. Heinrici etiam epistolas Gregorio scriptas legit, et documentis quoque que hodie non amplius supersunt  usus est. In rebus iuris publici et canonici diiudicandis scripta partis pontificie adhibuit. Annis 1076-1080 alius plane a Bernoldo  , easdem res aliter narrat  , et in uniuersum secundum ordinem temporis procedit  .

Sermonem Bertholdi non multum laudaueris. Ipse sententiam interdum non absoluit, sed in media heret  ; accusatiuos absolutos  loco ablatiuorum, deponens ui passiua  , tacere cum duplici accusatiuo  , et uoces theutonizare  loco Theutonice sonare, returnare  pro reuerti, quamuix  pro cito usurpat.

Adnotationes ab Ussermanno textui subiectas, ubicunque lectoribus nostris utilitatem aliquam afferre posse uidebantur, seruaui, haud paucas in  compendium redegi, plurimas, utpote in uolumine quo Lambertum, Brunonem et Bernoldum una exhibemus minus necessarias, resecui.





BERTHOLDI ANNALES.

 Herimannus  , qui et heros magnus, etc. uitam hanc seu elogium dedimus in Proemiis ad Hermannum Contractum, Patrologie tom. CXLIII, col. 25.

Conuentus  ab imperatore Mogontie factus est, in quo Gebehardus Aureatensis [1 1Kb] episcopus, electus ab episcopis Romamque missus, ibique honorifice susceptus, in sequente [2 1Kb] quadragesima in cena Domini 154us papa ordinatus, uictoris secundi nomen accepit.



MLu.

Imperator natalem Domini Goslare celebrauit, ac  deinde expeditionem in Italiam parauit, et [3 1Kb] diem sancte [4 1Kb] Pasche Mantue egit; diem autem Pentecostes Florentie [5 1Kb] , ibique coram eo a domno papa generali synodo habita, multa correcta sunt  . Imperator Adalbertum, capitali sententie adiudicatum, per interuentum episcoporum dimisit. Eodem [6 1Kb] tempore 50 aut eo amplius armati milites a Normannia latenter per mare transeuntes, Nordmannis contra imperatorem auxilium prebere cupientes, a Pisentibus [7 1Kb] ciuibus capti, atque ad imperatorem delati.

 Imperator Ottonem Nouariensem [8 1Kb] episcopum Constantinopolim misit. Ubi pro Michahele nuper defuncto quandam feminam [9 1Kb] , totius regni monarchiam tenentem inuenit; que illum sequenti anno, suis etiam legatis adiunctis, amicitiam pactumque confirmandum imperatori remisit.

[XuII,  ] Beatrix imperatori ad deditionem ueniens, causa mariti sui, quanquam data fide, captiua ducta [10 1Kb] tenetur, filiusque eius puer Bonefacius hac causa uenire ueretur. Set non multis interpositis diebus, cum imperator ibidem moraretur, idem puer moritur.

Gebehardus Ratisponensis episcopus, et Welf [11 1Kb] dux licentiam repatriandi ab imperatore [12 1Kb] impetrauerant, militesque eorum [13 1Kb] , eis [14 1Kb] ut aiunt ignorantibus,  contra imperatorem coniurauerunt. Quo [15 1Kb] tempore Welf dux, suis et omni populo flebili admocum morte preuentus, et [16 1Kb] uoto sancte monachie uite Deo reuera se initiando dedicatus, apud Altorfense cenobium sepultus est. Arnoldus [17 1Kb] episcopus Nemetensis [18 1Kb] moritur [19 1Kb] .



MLuI.

Imperator de Italia per Baioariam [20 1Kb] rediens, natalem Domini apud castrum Turegum [21 1Kb] celebrauit, ibique Ottonis marchionis filiam equiuoco suo filio desponsauit.

Gebehardus Ratisponensis episcopus [22 1Kb] , ab imperatore de coniuratione contra se facta uictus, primum [23 1Kb] in castro Ulfilingino  , dein in Stofola  per aliquod tempus sub [24 1Kb] custodia tenetur [25 1Kb] . Gotifridus dux imperatori ad deditionem uenit [26 1Kb] .

 Conradus [27 1Kb] ab imperatore Nemeti pro Arnolto episcopo substituitur.

Herimannus Agrippine urbis [28 1Kb] archiepiscopus obiit; pro quo [29 1Kb] Anno [30 1Kb] , Goslare prius [31 1Kb] [XuIII [32 1Kb] ] prepositus, in archipresulatum successit. Imperator diem sanctum Pasche [33 1Kb] . . . . . celebrauit.

 Eodem [34 1Kb] anno Sclaui [35 1Kb] qui Liutici dicuntur, terminos Saxonum insectantes [36 1Kb] , quam plurimos eorum principes cum Wilhelmo marchione peremerunt. Heinricus [37 1Kb] imperator domno apostolico ad se [38 1Kb] tempore autumnali inuitato, cum in Saxonia in [39 1Kb] Bothfeldino commoraretur, morbo ingrauescente infirmatus [40 1Kb] et bona conuersione penitentia et confessione purissima premunitus, omnibus debitoribussuis ex corde dimisit; et totum quod non bene acquisiuit, et his qui presentes aderant reddidit; qui autem non aderant, his per imperatricem et filium ut redderetur nominatim solertissime disposuit; et sic totam spem in Deo ponens, o utinam feliciter! 3. Non. Octobris obiit, anno etatis sue 39, regni uero 18, imperii autem [41 1Kb] 10 [42 1Kb] , indictione 10. Qui inde  asportatus Nemetumque [43 1Kb] translatus, in ecclesia sancte Marie, quam ipse construxerat, adhuc inperfecta, iuxta patrem et matrem [44 1Kb] sepultus est [45 1Kb] a domno papa. Filius autem eius Heinricus quartus [46 1Kb] septimum etatis annum habens, pro eo regni iura suscipiens, a primoribus matri imperatrici ad [47 1Kb] educandum est commendatus. Fames [48 1Kb] multas prouincias afflixit.

Heinricus [49 1Kb] quartus, filius Heinrici, regnauit annos 20, ab Augusto nonagesimus.



MLuII.

Heinricus rex natalem Domini Ratispone celebrauit. Septimo [50 1Kb] Kalend. Maias immensitas niuis et pruine magnam partem uinearum perdidit.

Rome [51 1Kb] uictor II decessit; in cuius locum Fridericus,  frater Gotefridi ducis, dudum beati Leonis pape archidiaconus, tunc autem temporis monasterii sancti Benedicti abbas, 155us papa ordinatus, Stephanus nonus [52 1Kb] est nominatus.

Otho dux Alemannorum obiit; cuius ducatum Roudolfus [53 1Kb] accepit.

 Hoc anno lapides mire magnitudinis, mixti grandine, de celo ceciderunt, et [54 1Kb] nonnulli hominum fulmine perierunt.



MLuIII [55 1Kb] .

[III.] Rome Stephanus papa obiit. Romani autem accepta pecunia quendam Iohannem  contra canones elegerunt, qui sine consecratione per aliquot dies sedens, a Gotefrido duce expellitur, atque Florentine ciuitatis episcopus 156us papa constitutus, Nicolaus secundus est uocatus.

Eodem [56 1Kb] tempore Heinricus Augustensis episcopus apud imperatricem summum consilii locum habuit; quod nonnullis regni principibus, eius insolentiam non ferentibus, multum displicuit.



MLIX.

 [Iu.] Hoc anno magna mortalias hominum et [57 1Kb] pestis pecorum facta est. Orto [58 1Kb] inter Mediolanenses et Ticinenses bello, multi ex utraque parte ceciderunt. Roudolfus Alemannorum [59 1Kb] dux, Mahthildam [60 1Kb] , Heinrici [61 1Kb] regis sororem, duxit uxorem.

Fuldis Eberhardus abbas decessit, cui [62 1Kb] Sigefridus successit.

Andreas Pannonie rex, cum prius pacem pactumque per legatos cum Heinrico rege confirmasset, etiam sororem eius minorem Iuditham [63 1Kb] filio suo Salomoni [64 1Kb] adhuc puero sponsam obtinuit. Frideriricus et fratres eius de Glicheberga Heinrico regi rebellant, et post ea illi ad deditionem ueniunt.



MLX.

Heinricus Galliarum rex obiit, et filius eius Philippus  [65 1Kb] adhuc puer  regnum cum matre gubernandum suscepit.

Liudpaldus [66 1Kb] Mogontinus archiepiscopus decessit [67 1Kb]  ; cui Sigefridus Fuldensis abbas successit.

 Chounradus Nemetensis episcopus moritur [68 1Kb] , in cuius locum Einhardus Augustensis [69 1Kb] prepositus promouetur [70 1Kb] . Mahthilt [71 1Kb] soror regis  obiit [u].

Heinricus Palatinus comes in amentiam uersus, cum sub specie religionis quasi seculum derelinquens, in monasterium Epftirnacha [72 1Kb] se contulisset, inde abstractus, coniugem suam occidit.

Et [73 1Kb] hoc anno, sicut in priori, mortalitas multos extinxit. Hyems satis dura et niuosa, et plus solito prolixa, frumenti uinique maximum attulit damnum. [1Kb]



Codices 1*, 2.

In Ungaria quidam Belo fratrem suum Andream regem iam grandeuum  regno expulit, et usque ad mortem perduxit. Hic Andreas a fratre nimis iniuriatus, tandem febre pulsatus omnes thesauros suos in castrum Medelekka [74 1Kb] , nec non et filium suum Heinrico regi per Tietpaldum comitem transmisit.



Codex 3.


Andreas rex Pannoniarum, cum a fratre suo regnum sibi circunquaque  uastante multas iniurias perpessus fuisset, tandem febre pulsatus omnes thesauros suos in castrum Medilhecka  , nec non et filium suum Heinrico regi per Tiedbaldum comitem transmisit.



MLXI [75 1Kb] .

[uI.] Magna fames multos consumpsit [76 1Kb] . Gebehardus  Ratisponensis episcopus obiit, cui [77 1Kb] Otto successit.

Chounradus, qui Carantanis [78 1Kb] solo nomine ducis  [79 1Kb] prefuit, moriens locum dedit [80 1Kb] ; cuius ducatum Berhtoldus [81 1Kb] comes [82 1Kb] Sueuigena accepit [83 1Kb] .

Rome [84 1Kb] Nicolao papa defuncto, Romani coronam et alia munera Heinrico regi transmiserunt, eumque  pro eligendo summo pontifice interpellauerunt. Qui ad se conuocatis omnibus Italie episcopis, generalique conuentu Basilee habito, eadem imposita corona patritius Romanorum appellatus est. Deinde cum communi consilio omnium Parmensem episcopum, multis [85 1Kb] premiis quibusdam, ut aiunt, datis, Symoniace summum Romane Ecclesie elegit pontificem. Interim dum hec aguntur, Anshelmus episcopus de Luca, quibusdam Romanis fauentibus, apostolicam sedem sibi usurpauit [86 1Kb] .

Burchardus [87 1Kb] et Wezil de Zolorin occiduntur. Ecclesia Nemetensis dedicatur.



MLXII.

His temporibus [88 1Kb] Agna imperatrix, depositis regalibus uestimentis sacro uelamine circundata [89 1Kb] ,  sese [90 1Kb] Christo dedicauit, in oppidum Fructuariam [91 1Kb]  se contulit. 6. [92 1Kb] Idus Februarii terremotus, fulgura et tonitrua facta sunt. Pestilentia et mortalitas subsecuta, multos extinxit [93 1Kb] . Heinricus rex apud Traiectum, Frisie urbem [94 1Kb] , diem Pasche cum matre imperatrice egit.

Hiis diebus Anno [95 1Kb] Agrippine Colonie [96 1Kb] archiepiscopus, annitentibus quibusdam regni principibus, Heinricum regem cum lancea et aliis imperii [97 1Kb] insignibus a matre imperatrice ui arripuit, secumque Coloniam adduxit [98 1Kb] .

Parmensis episcopus, dudum electus, Romam consecrandus adiit; cui cum Romani armati occurrerent ingressumque prohiberent, multitudo illorum a militibus eius et occiduntur et in Tiberi submerguntur,  ceteri fugantur.





MLXIII [99 1Kb] .

Tempore ueris, medio mense Aprilis, per quatuor dies hyems seua, uentosa et niuosa, aues et pecora frigore extinxit, arborum [100 1Kb] et uinearum maximam quoque partem perdidit.

Engilhardus [101 1Kb] episcopus de Magdiburg obiit, cui frater Coloniensis archiepiscopi Werinharius [102 1Kb] successit. Heinricus Augustensis episcopus obiit, cui Imbrico [103 1Kb] Mogontiensis canonicus successit [104 1Kb] .

Eodem anno quedam mulier iuxta Constantiam infantem duo capita nec non et cetera membra ad usque clunes duplicia habentem peperit.



MLXIu.

 Heinricus rex natalem Domini Colonie celebrauit, diem Pasche [105 1Kb] autem Leodii [106 1Kb] . Synodus Mantue.



MLXu.

Heinricus rex natalem Domini Goslare [107 1Kb] , diem autem Pasche Wormatie celebrauit. Domus [108 1Kb] regalis Goslari concremata est [109 1Kb] ; quod et factum est in [110 1Kb] 6. Kal. Aprilis, indictione 3. Et ibidem accinctus est gladio, anno regni sui 9 [111 1Kb] etatis autem sue 14, et dux Gotifridus scutarius eius eligebatur.

Patauiensis episcopus obiit, cui Altmannus imperatricis capellanus successit. Hoc tempore Sigifridus Mogontiensis archiepiscopus, Wilhelmus [112 1Kb] Traiectensis episcopus, et Guntharius Babinbergensis episcopus, Otto Ratisponensis episcopus, cum magno  apparatu et comitatu Ierusalem proficiscentes, in eo itinere a paganis multa sunt perpessi. Nam et bellum cum eis inire sunt coacti. In eadem uia Guntharius obiit, cui Ricimannus Symoniace successit.



MLXuI.

Multi [113 1Kb] nobiles ciuili bello perierunt. Heinricus rex natalem Domini . . . . . . [114 1Kb] , Pascha autem apud Traiectum egit.

 Eberhardus Treuerensis archiepiscopus 17 Kal. Maii sabbato sancto [115 1Kb] Pasche, completis a se ipsius diei officiis, ipsis sacerdotalibus uestimentis indutus, requieuit in pace. Cui Chounradus Coloniensis prepositus, electus a rege, succedere debuit; set a clero et ciuibus Treuirensibus refutatus est. Unde quidam comes de militia Treuirensi, nomine Theodericus, eundem Chounradum Treuirim tendentem comprehendit, et diu sub custodia maceratum quatuor militibus enecandum commisit. Qui dum eum ter per quoddam precipitum deiecissent, et nichil sibi nisi brachium collidere possent, unus ex illis penitentia ductus, ab eo ueniam impetrauit. Alius autem uolens eum decollare, maxillam eius tantum abscidit. Et sic ipse Deo dignus martyr ad Dominum migrauit. Passus est Kalendis  Iun. anno [116 1Kb] ab incarnatione Domini 1066, regni uero Henrici regis 10, sepultus apud [117 1Kb] abbatiam nomine [118 1Kb] Doleiam. Tres autem milites, mortis illius auctores digna ultio postmodum subsecuta est. Nam unus eorum acceptum cibum deglutire non ualens, alii duo manus suas lacerantes [119 1Kb] sic exspirauerunt, ad claustra inferni descenderunt. Preter hec plura miracula ad sepulchrum facta sunt, per que [120 1Kb] martyrium illius uenerandum probatur. Uto canonicus Treuirensis post interfectionem illius archiepiscopus electus a clero constituitur.

Comete sunt uise in octauis Pasche, id est 9 Kal. Maii, et per dies 30 durauerunt. Nuptie Heinrici regis apud Triburiam. Item cometa uisa est. His temporibus uenerabilis Petrus Damiani ex heremita  cardinalis episcopus multa conscripsit, et incontinentiam sacerdotum satis rationabiliter in scriptis suis confutauit, ordinatos autem a Symoniacis, ut aiunt, nimium clementer tractauit.

Hugo Bizantiensis archiepiscopus, uir religiosus fidelis et prudens Domini seruus, gaudium Domini sui super multa constituendus feliciter intrauit. Cui successit a fratribus canonice electus eiusdem ecclesie canonicus.



MLXuII.

Heinricus rex natalem Domini Spire celebrauit, Pascha autem. . . . . [121 1Kb] .

Saxonia ciuili laborat discordia, Burchardus Halberstetensis episcopus gentem Leuticorum uiriliter deuastauit.

 Einhardus Spirensis episcopus in itinere Romano obiit et Siene sepultus est, cui quidam Heinricus successit.

 His temporibus  quidam monachi de ualle que uocatur Umbrosa, in Florentino episcopatu, episcopum suum ob Symoniacam heresim recipere noluerunt, et clerum populumque in tantum ab eo auerterunt, ut nullo modo officium illius recipere dignarentur. Qui et sacramenta, que ab eo et ab omnibus Symoniacis et uxoratis presbiteris conficerentur, nulla omnino esse et sperni debere, scriptis quibusdam publice protestati sunt; et inde maxima dissensio et scismata exorta sunt, non solum in hoc set et in aliis circa contiguis locis.

Alexander autem papa, hac audita causa et questione, et episcopum et monachos Romam ad se uocauit, ut in Romana synodo sententia super his tenenda catholice diffiniretur. Ergo ea illic sententia  episcopis [122 1Kb] expostulantibus diffinita est, ut iudice flamma ignis, ueritas sancte ecclesie patefacta innotuerit. Quod ab utraque parte fiendum dum laudaretur, unus quidam de monachis sese idem iudicium Deo teste et discretore sue iustitie subiturum professus est. Et eo statuto a papa promulgato, Florentiam, ut illic in presentia cleri et populi perficeretur, regressi sunt.

Denique non modico ibidem facto concilio, ignis flammigerus plus quam ad staturam hominis altus et duodecim pedum longitudine protractus, duorumque pedum interstitio a se distans, ex aridissimis lignis in atrio ecclesie studiosissime succendebatur. Quem cum episcopus Petrus Florentinus, ut se suosque compares de preposita culpa et intentione  innoxium esse expurgaret, ingredi medium non auderet, monachus ille predictus  communicata Christi eucaristia, ita paratus sicuti ibidem missas fecit, nudis pedibus acceptaque cruce in manibus sub sacramentali hac Dei iustitie et ueritatis ratione [123 1Kb] comprobande, in audientia totius ecclesie in Christo sic protestatus est, quod uidelicet Petrus ille, qui Florentinus episcopus dictus sit, Symoniace episcopatum obtineret  , et que ab ipso et ceteris Symoniacis et uxoratis presbiteris conficerentur sacramenta, nullo modo a catholicis recipienda essent. Et eo pacto medium flamme pedetemptim ingrediens, absque omni lesione ardoris et incendii in nomine Domini feliciter [124 1Kb] perambulauit. Set omnis plebs, ut uidit iudicium hoc,  Deo gratias et laudes superno iusto Iudici unanimiter referebat.

Petrus uero tandem Romam a domno papa aduocatus,  et pro heresis predicte reatu huius iudicii argumento conuictus, uirgam et anulum episcopalem apostolico confusus reddidit, sicque dignitate, qua iniuste est sublimatus, recessit iuste priuatus. Aliquamdiu tamen res ecclesie illius ope ducis Gotifridi inuasit, sperans se quomodolibet in cathedram suam posse restitui. Demum uero cum hac spe frustraretur, renuncians omnibus que possidere uidebatur, ad conuersionem uenit, et in monasterio Pomposa iam se monachum fecit  . Nortmanni Romam inuadere uoluerunt hostiliter, set a duce Gotifrido eis interminante cessauerunt.



MLXuIII.

Heinricus rex natalem Domini Colonie celebrauit, Pascha autem . . . Hic adolescentie sue errore  seductus, legitime coniugis adeo obliuiscitur, et tam nefandis criminibus inuolutus esse diffamatur, ut etiam principes eius eum regno priuare molirentur. Totus ille annus pluuialis [125 1Kb] .



MLXIX.

Pax et reconciliatio in populo in natali Domini apud Goslare regali edicto sub sacramento sunt confirmate.

Heinricus rex gentem Leuticorum deuastat.

Dedo marchio Saxonicus regi rebellat, set postmodum coactus ad deditionem uenit.

Oudalricus abbas Augiensis obiit, pro quo quidam Meginwardus de Hiltinisheim abbas Symoniace, fratribus rebellantibus, a rege uix substituitur.

Rumaldus Constantiensis [126 1Kb] episcopus, pius admodum  et humanus, qui et domus episcopalis, que suo tempore corruit, recuperator solertissimus, et ecclesiastici thesauri ampliator et prouisor attentissimus, huius mundi umbraticas deserens uanitates, ultimum diem 2. Non. Nouembris feliciter clauserat, et in eadem domo quam construere iam inceperat, officiose sepultus est. Ea tempestate Symoniaca heresis non ut olim clandestina, quin potius publica et inreuerenti maiestate undique nostratibus et absque personarum acceptione efferata principabatur, et columbinam sancte matris ecclesie pulchritudinem purulentie sue contagiis quam miserabiliter confedauerat, que denique quendam Karlomannum  , Parthenopolitanum canonicum Harcispurgensem  autem prepositum, non per ostium set aliunde, per maceriam scilicet, caulas Constantiensis cathedre, ipsi regi eiusque [127 1Kb] consiliariis data et promissa non modica sacrilega pecunia nec non beneficiis ecclesiasticis, intrare cegerat [128 1Kb] . Ita emptor ille miserrimus gehennalis miserie, contra  fas, nostre cathedre inthronizari percupientissime industrius satis nitebatur, et totius cleri et populi canonicam Sigifridi  fratris illorum, regii quoque capellani, quem sibi episcopari expetiuerant, electionem frustrari omnifariam [129 1Kb] moliebatur.

Gotifridus dux  inter seculares prestantissimus et in recordatione peccatorum suorum ad compunctionem lacrimarum facillimus, in erogatione elemosinarum largissimus, tam ex toto rebus et thesauris suis in pauperes et ecclesias dispensatis ut ferme nudus nude crucis baiulus resideret, et tam perfecta et lacrimosissima penitentia alter [130 1Kb] ex altero effectus, ut hinc ad supercelestis municipatum curie feliciter illum emigrasse fas non sit [131 1Kb]  dubitare, in illius manus spiritu suo commendato, cuius gratie deuotissimus suspirauit, celestibus ex toto suspensus gratulanter exspirauit. Hic demum apud uiridunum, ubi etiam defunctus est, 9 Kalend. Ianuar. idoneis omnino exequiis tumulatus, in pace requiescat.



MLXX.

Rex natalem Domini Frisingie egit, indeque partibus illis pertransitis in purificatione sancte Marie Augustam peruenit [132 1Kb] . Illuc ergo fratres Constantienses pro suo electo per regis suffragium acceptando cum uenirent, predicto Symmoniaco [133 1Kb] illo uellent nollent urgente, regis comminatoria satis iussione pro eo illis superinposita tristes domum remeabant. Sic ille anathematicus episcopalem  cathedram peruicax inuasor sibi infeliciter usurpauit. Nec mora, mox ad quod uenit opus studiosissime administrauit, scilicet ut deterius uenderet quod male comparauit, et ut furaretur, et mactaret oues alienas et perderet. uasa sacra, uestimenta missalia, tabulas altaris argento coopertas furtiue dilaminauit; aurum, gemmas, et omnem ecclesiasticum thesaurum in suos suorumque usus utpote fur sacrilegus presumptuose disperserat . Hoc a fratribus Alexandro pape per litteras ex toto querelose intimato, apostolica auctoritate interdixit eis, ne omnino communicarent ei; simulque archiepiscopo Mogontino litteris missis precepit, nisi se heresi predicta expurgaret  canonice, quod nequaquam episcopum eum consecraret. Set ipse regis et commercialium suorum sese promissis et auctoritate qualitercumque defendendo, causam suam ad usque secundum annum protelauit.

Francia ciuili laborat discordia.---Otto dux  Baioarie proditionis in regem reus a quibusdam accusabatur, et ut se duello expurgaret locus ei a rege dabatur. Quod dum facere nollet, hinc occasionem rebellandi suscepit, et cum eo simul Magnus filius Ottonis ducis Saxonie aquilonialis. Set rex predictum Ottonem cum legitime ad satisfactionem uocatus nollet uenire, ducatu et ceteris beneficiis priuauit.---Dietmarus Curie episcopus obiit, cui Heinricus monachus Augiensis successit.---Meginwardus regis exacturam et precepta et seruitia pati nolens, sponte Augiensem abbatiam dimisit.---Hiemps uentosa et pluuialis.



MLXXI.

Rex natalem Domini . . . . [134 1Kb] egit.---Welf dux Baioarie efficitur.---Heinricus rex multas insidias  a Saxonibus passus, uiriliter omnes transiuit.---Otto iam dudum dux Baioarie, cum sociis suis in pentecoste regi ad deditionem uenit.---Karlomannus, Constantiensis ille appositus, ex precepto Alexandri pape habito Mogontiaci concilio  a canonicis Constantiensibus constanter ob predictam heresim et tot sacrilegio perpetrata, per accusatorias litteras obiecta illi, synodaliter conuictus, utpote qui contra ecclesiastice regule disciplinam egisse negare non potuit, ecclesiam scilicet per precium adeptus, de sede, quam symoniace inuasit, confusus abiiciebatur; non tamen publica, ut oporteret, depositione. Rex quippe quantum maxime poterat, ipsi fauebat; cui etiam uirgam episcopalem non in concilio synodali, set in camera sua, adhuc corde indurato rebeliis et inuitus reddiderat.  Et si huiusmodi sententia nondum consecratum exspectat et damnatum [135 1Kb] , quid erit de consecratis? et si hoc de episcopis, quid fiet de presbiteris? Ecce argumentum depositionis a maiori ad minus. Et cum iuxta precepta sanctorum Patrum nulli clericorum fas sit ignorare statuta canonum, de multis unum hoc breue ex decretis sancti Nicolai pape capitulum memorie non pigeat commendare: »Quicumque presbiter per precium ecclesiam fuerit adeptus, omnimodis deponatur, quoniam contra ecclesiastice regule disciplinam dinoscitur egisse. Qui autem alium presbiterum legitime ad ecclesiam ordinatum per pecuniam expulerit, eamque sibi taliter uendicauerit, quod uitium male diffusum summo  studio emendandum est.« Otto Goslarensis canonicus Karlomanno a rege substituitur.

Quidam Roupertus, abbas Babinbergensis, Augiensem abbatiam dato regi multo auro Symoniace intrauit; qui postmodum anathematizatus expellitur  .



MLXXII.


Rex natale Domini . . . . . . . . [136 1Kb] et pene sine difficultate bellorum sibi rebellantes superauit. Petrus Damiani pie memorie cardinalis episcopus, iam dudum mundo crucifixus, 7 Kal. Mart.  migrauit ad Dominum. Cui domnus Geraldus Cluniacensis monachus, scientia scripturarum insignis et moribus predecessori suo non impar, in episcopatum successit. Adalbertus Bremensis archiepiscopus obiit. Cui Liemarus successit.

Rex multa sibi munitissima castella construxit in partibus Saxonie et Thoringie, et plures sibi munitiones iniuste usurpauit, unde multorum animos contra se excitauit.

His etiam diebus Mediolanensis ecclesia episcopo  decedente aliquamdiu uacat. Cui quidam maxima data peccunia regi et suis consiliariis, successit. Quem a papa excommunicatum rex consecrare precepit. Clerus autem alium sibi idoneum elegerat, qui [137 1Kb] ab illo coactura iurisiurandi expulsus dicitur  .



MLXXIII.

Rex natale Domini . . . . . . . . [138 1Kb] Roudolfus dux Alemannie, et Bertholdus dux Carantanie, et Welf dux Baioarie a rege discesserunt, quia aliis subintreuntibus consiliariis, suum consilium apud regem non ualere perspexerunt.

Theodericus comes penitentia ductus pro facinore quod in beatum Chounradum Treuirensibus presulem  deputatum commisit, licet multa pericula obstarent, ardenti tamen fide cum multis aliis Ierusalem cepit ire. Qui cum Laodicie mare nauigio cepissent intrare, subita tempestate circumuenti, statimque obtenebrata [139 1Kb] die quo irent incerti, post quatriduum [140 1Kb] procella semper eodem motu nauim conquassante, nocte celesti lumine ad se descendente sepius exhilarantur. Deinde non iam mortem in periculis timentes, set uitam eternam premeditantes, marinis fluctibus a peccatorum emundati sordibus, 13 Kal. Martii naufragantes [141 1Kb] migrauerunt ad Dominum, Theodericus comes, Wilderold, Marchward, et cum illis numero 113.

Herimannus marchio, filius ducis Bertholdi, adolescens adhuc ad euangelicam iam tendens perfectionem,  cum  uxore et filio unico, omnibus que possederat relictis, Christi secutor uerus, et nudus nude crucis baiulus, Cluniaci reuera monachus efficitur. Ibi solo hoc uno parum plus anno regulariter omnino conuersatus, 7 Kalend. Maii feliciter migrauit ad Dominum; crebris reuelationum oraculis [142 1Kb] pro  occultis et neglegentiis suis monitor adhuc fratrum exsistens.

Rome Alexander papa decessit. Pro quo uenerabilis Hiltebrandus Romane ecclesie archidiaconus, uir prudens, sobrius et castus, communi omnium consilio expetitur papa constituendus. Quo audito, sese inparem tanto honori immo oneri reputans, inducias respondendi uix implorauit [143 1Kb] ; et sic fuga elapsus aliquot dies ad uincula sancti Petri occultatus latuit. Tandem uix inuentus et ad apostolicam sedem ui perductus, papa 158us [144 1Kb] ordinatur, et Gregorius uII appellatur. Cuius prudentia non solum in Italia, set etiam in Theutonicis partibus refrenata est sacerdotum incontinentia; scilicet quod predecessores eius in Italia prohibuerunt, hoc ipse in aliis Ecclesie catholice  partibus prohibere studiosus attemptauit.

Tota Thoringia et Saxonia regi Heinrico rebellant propter predictas munitiones et alia multa, que contra uoluntatem eiusdem populi rex in eorum regione insolenter fecerat et inconsulte, et que ipsi diutius equanimiter pati et sustinere non poterant. Et facta coniuratione cum magna multitudine ex inopinato eum constringere, ad quos illis erat animus, deliberabant. Ipse autem comperto illorum consilio, assumpto festinanter thesauro suo, prout temporis articulus concesserat, uix ab eis cum paucis Wormatiam euasit, et eo locorum aliquamdiu tunc infirmabatur. Dehinc disposita rex expeditione in Saxoniam, preuenientes eum Saxones, satisfactionem illi, si iustitias maiorum suorum illis concederet,  unanimiter promittebant. Et facto pro hac pactione Herbipoli colloquio, nichil illic aliud post multas illorum et intolerabiles iniustitie quam sustinuissent querelas actum est, nisi quod dedignanter regi falsam denuo satisfactionem in natali Domini se facturos iuxta quorundam episcoporum et ducum predictorum consilium condixerant. His ita peractis, unus quidam de consiliariis regis discedens ab eo, publicauit et accusauit eum apud duces predictos, quod cum eo scilicet et cum aliis suis intimis consilium iam factum haberet, quod omnes quomodocumque interficeret; et se ipsum destinatum et maximis premiis coactum esse in id ipsum facinus, palam protestatus est. Unde maxima discordia inter  regem et principes effecta est, in tantum ut ipse uix euaderet insidias eorum, Wormatiam ciuium ope ingressus. Ibi undecumque collectis auxiliantium copiis, exspectabat diem in quo se duello de incusatione predicti facinoris expurgaret. Statuto demum die adueniente, in quo se coram regni principibus aut expurgaret aut regno pelleretur, ipse proditor illius, qui perduellis in eum exstiterat, subita morte obierat; et sic intentionis predicte causa, dum iusiurandum  regis quo se expurgare uoluit refutarent, dilata, ipse recollectis undique quoscumque potuit militum et fidelium suorum cuneis, cepit in dies paruipendere inimicitias aduersariorum suorum.

Ruotperto iam et a papa anathematizato, et a rege pariter propulsato, quippe ut iuste sacrilego Symonis discipulo, tandem Eggehardus, unus ex Augiensibus fratribus et ab illis electus, abbas Augiensis efficitur, et iuxta priuilegiorum suorum statuta a predicto papa post Pascha Rome consecratur  . Ruotpertus autem apud Genginbach abbas effectus  , ob beneficium quoddam quod ecclesie ministro cuidam auferre uoluit ab eodem interfectus est  .



MLXXIu.

 Heinricus rex natalem Domini, quamuis in maximis periculis et angustiis, Wormatie celebrauit. Dehinc collecto undique quorumcumque poterat auxilio, in purificatione sancte Marie Saxones adiit de repente. Qui uim belli metuentes, ad deditionem eo pacto uenerunt, ut munitiones predicte destruerentur, propter quas seditio orta est; quod deinceps peractum est. Sic absentibus ducibus predictis et ceteris regni primatibus, reconciliatus est rex Saxonibus simulatorie, et cum eis ad usque Goslariam peruenit, non multum tamen confidens in illis. Roudolfus dux et ceteri rebelles reconciliantur regi.

In hac quadragesima imperatrix [145 1Kb] et duo episcopi sedis apostolice legati cum ea de Roma ad Phorzheim in Alemanniam ad regem uenere pro ipsius  regis moribus corrigendis. Rex Pascha apud Babinberg egit. Inde ad Nuorinberg ad matrem et ad ceteros apostolice sedis legatos perueniens, reum in eorum manus se, presentibus episcopis Mogontino et Bremensi cum aliis multis, sub correctionis sponsione commisit, suumque auxilium domno apostolico ad deponendos Symoniacos firmissime promisit. Ipsi etiam regis consiliarii omnes res ecclesiarum iniuste acquisitas se reddituros coram eisdem legatis sub sacramento promisere, quippe qui eas a Symoniacis emerunt, consilio suo indignos eosdem ad ecclesiasticum honorem adiuuando. His ita dispositis, imperatrix et legati apostolice sedis redierunt.

Ea estate rex expeditionem in Ungariam mouit  pro adiuuando rege Salomone, qui etiam ob flagitiorum suorum insolentiam et turpitudinem a patruo suo et ceteris regni melioribus depulsus est dignitate sua, paruipendens et ipse consilia illorum. Sed rex ibi nichil ad uotum suum efficax, scilicet ad restituendum Salomonem, efficere preualens, recepta demum sorore sua regina Iuditha, uxore Salomonis, non bono omine [146 1Kb] , quo egressus est, domum Wormatiam reuertitur. Regi filius   nascitur. Autumnali tempore denuo repetens Baioariam, et in illis partibus aliquamdiu moratus, inde per Augustam et Augiam Argentinam deuenit ciuitatem.



MLXXu.

Rex natalem Domini apud Argenturcum non paruis optimatum suorum gloriosus copiis officiose celebrauit, et ibidem sub nomine propalato Pannonice quasi post Pascha mox reiterande expeditionis Saxoniam cum exercitu ex improuiso adeundi artificiosa iamiamque industrius intentione cum suis fidelibus moliebatur; sic undecumque prudenter conducto non modico militaris apparatus collegio, tanto suas facilius ultum ire posse sperans iniurias, quanto aduersariis suis inopinatius iam totus ex toto  animum intenderat.

Synodus Rome quadragesime diebus a papa Gregorio summo conatu colligitur, ob sedandas quomodolibet tot sine numero sancte matris ecclesie scandalorum presumptuosas inmanitates, et aliquantulum, quas modernitas nostra omnino ferme dedicerat et annulauerat, rememorandas obseruabiles canonicasque sanctorum Patrum constitutiones. Quippe qui contra spem in summe fortis agricole auxiliatoris spem non parum confisus, agrum Dominicum, quamuis multo iam ex tempore incuriosa predecessorum suorum pigritia dumosis nimium usurpationum abusionibus asperrime satis fruticantem, nec non ueternosa fructus ecclesiastici eiulabili obsolentia luxurianter prorsus siluescentem [147 1Kb] ,  ipse tamen authenticis catholice et apostolice animaduersionis securibus rite attemptauit expurgare; cuius spinas tribulos et zizania predecessoribus illius facillimum iam tum suo tempore fuerat cum false disciplinali sensim demetere, tum sarculo doctrinali radicitus exsarire. Ergo regulas sanctorum Patrum authenticas per singula nunc usque concilia rite constitutas proprium robur obtinere, toto sancto concilio iudicante et concordante, apostolica auctoritate firmissime decreuit; et si quis his contumax refragari presumpserit, a membris ecclesie omnino alienus sit. Dehinc preter cetera iuxta  auctoritatem sanctorum Patrum in eadem synodo sententiam dedit, ut hi qui per Symoniacam heresim, hoc est interuentu precii, ad aliquem sacrorum  ordinum gradum uel officium promoti sunt, nullum in sancta ecclesia ulterius ministrandi locum habeant; illi quoque, qui ecclesias datione peccunie obtinent uel obtinuerint, omnino eas amittant. Nec deinceps alicui uendere eas aut emere liceat  nec decimis uti, nisi canonice constitutionis norma, aliquis presumat. Nec illi qui in crimine fornicationis iacent, missas celebrare, aut secundum inferiores ordines ministrare altari debeant. Statuit etiam, ut si prenotati contemptores fuerint ipsius immo sanctorum Patrum constitutionum, populus nullo modo eorum officium, utpote a membris ecclesie abalienatorum, recipiat; ut qui pro timore Dei et officii dignitate corrigi noluerint, uerecundia seculi et obiurgatione populi resipiscant. Obedientibus autem et pro errore suo reuera penitentibus apostolica mansuetudine et auctoritate a peccato suo solutis misericorditer indulserat; sic induratorum iustus iudex et ligator, ut uere penitentium remissor pius et solutor catholica fide indubitanter credendus.  Ibi etiam regis consiliarios ob heresim Symoniacam, paruipendentes quod legatis ipsius per sacramentum promiserant, iterum anathematizauit  . Quos ob id rex indignatus minime deuitauit. In eadem synodo iusta canonum statuta sententia depositionis simul et excommunicationis [148 1Kb] in Heinricum Nemetensem episcopum data est  . Qui pro Symoniaca heresi iam diu apud Romanam sedem canonice delatus, et ab causam suam examinandam illud uocatus, uenire contumax dedignatus est. Nunc autem mirum in modum eadem die et hora qua Rome iudicialiter depositus gradu et episcopatu et excommunis factus est, tunc ipse Spire more suo deliciose procuratus dum a mensa resurgit, mox tam acutissimo doloris spiculo guttur eius letaliter prefocatur,  ne dehinc nisi perraro uerbum saltem, et hoc ad usque mane diei sequentis uix proferre sufficeret, post meridiem morte amarissima ab episcopatu simul et uita periculose satis deponendus  ; ut in hoc miraculo ea uirtus uerborum Dei ut et ueritas comprobaretur: Quecumque alligaueritis super terram, ligata erunt et in celo.---Ecce iam euaginatus Petri gladius iudex fraudium scientissimus et in aduersarios zelotes efficacissimus, quo ipse Ananiam et Saphiram de precio agri fraudantes et Spiritui sancto mentientes mortaliter attigerat, quo Symonem quoque heresiarcham de illo suo celesti ascensu ad usque terras in quatuor frustra [149 1Kb] discerpendum, et dehinc ad usque inferos perpetuo damnandum deiecerat, nunc et semper ab omnibus  Symoniacis tanto sollicitius timeatur, quanto non est defensionis clypeus preter penitentiam perfectam, quo tam longus penetrabilis et ineuitabilis uindex usquam precaueatur.

Predictis autem et omnibus ferme apostolice  sed is statutis in diuersas ecclesias aut per litteras aut per mandata promulgatis, pene omnibus resistitur; et inde maximum odium in domnum apostolicum et in perpaucos eos qui consentiunt ei, et maxima scismata circumquaque, set maxime a clericis, excitata sunt. Et quia cause communes sunt, precepit domnus papa ob eas canonice diffiniendas Mogonciaci uniuersale fieri concilium  Quod iam archiepiscopus suis suffraganeis 16 Kal. Sept. obseruandum innotuit. Qui [150 1Kb] iam tunc inobedientiam premeditantes, contempto apostolico precepto, infectum dimiserant [151 1Kb] .

Heinrico miserabiliter decedenti Outzmannus, Spirensis ecclesie canonicus, successit. Heinricus rex pascha apud Wormatiam celebrauit. Et post  pentecosten exercitum numero non modicum in Pannonias palam antea preparatum, tunc in Saxoniam de repente promouit. Saxones autem et Thoringi comperto iam dudum hoc inuasionis tam dolose consilio, et ipsi quantum pro temporis articulo poterant, facta conspiratione occurrere regi deliberabant; ea tamen intenti pactione, ut si quolibet molimine cum corporali sua salute et integritate concessa, et paternarum legum et iustitiarum iure retento, regi possent satisfacere, ad deditionem ipsi se humiliarent; sin autem, potius pro uita, pro patria, proque suis omnibus inordinata hac regis coactione pugnando innocenter occumberent, quam se ipsos absque culpa intolerabiliter discruciandos, cumque suis omnibus, ut antea solebant, regi  suisque militibus diripiendos et mancipandos inprudenter contraderent.

Rex autem alia animosus intentione uenerat, ea scilicet, nisi absque omni conditione huiusmodi sese reos in illius manus dedissent, qui honor suus esset, omnino satisfactionem illorum recipere nollet; sin autem, bello cum eis potius decertaret, quo usque ad libitum suum reos in se perduellionis uictos subigeret. Quod ipsi, iugum subactionis graue nimis, immo potius omnino durissimum fore pensantes, illud iam utpote inpar et inportabile ceruicibus suis, non posse prorsus libero suo collo longius trahere, querula satis proclamatione detrectabant.

Rex denique hoc cum suis et regni optimatibus consilio minus salubriter communicato, acies castrorum  armis officiose instructas, prior in eos ex inprouiso appetendos artificiosus ordinauerat. Et ducibus Alamannorum [152 1Kb] et Baioariorum cum cohortibus suis bellicosis ad primam coitionem, ut et se lex habet Alemannica [153 1Kb] , ante se caute nimirum premissis, ipse se retro cum suis electissimis illis fore presidio et adiutorio prudenter satis destinauerat.  Saxones autem uiso de repente hostium incursu bellacium, quamuis stupidis et non iniuste perterritis, se ex consilio armare et acies suas in pugnam iuxta solitum ordinare; neque locus neque tempus restaret, tamen inordinate, et prout articulus temporis momentaneus dederat, tumultuose omnifariam arreptis armis pugnaces eos prestolabantur. Et sic bellum a nostratibus audenter inceptum, durissime ab utrisque in alterutrum permixtis aliquamdiu durauerat. Tandem uero Saxones uim et impetum bellantium, utpote ad pugnam omnimode instructorum, diutius ferre non sufficientes, fugam adierunt. Et ferme ad duo miliaria crudeliter eos fugientes insecuti sunt, dehinc auxiliantibus eis ab utroque latere duce Gotifrido et duce  Bemiorum  . Et ceciderunt ex eis ad octo ferme milia. Plures autem uulnerati, uix fuga dilapsi sunt. Nostrates tandem uictoria quamuis cruenta potiti, quippe ex eis plus quam mille quingenti [154 1Kb] interfecti sunt, peruasa illa patria et incendiis predisque ex magna parte deuastata, infecta causa et rege aliquantulum offenso, repatriabant. Otto autem quondam dux  , et Magnus dux, et ceteri maiores Saxonum adhuc in perduellione eadem et ratione qua prius demum post fugam rebelles et pugnaces pertinaciter durauerunt.

Dehinc igitur autumnali tempore rex item passim recollecto et undecumque premiis conducto militie non parue apparatu, Saxonum reliquias perdomandas sibique ab libitum suum mancipandas, comminatorio  simul et promissorio sermocinio artificiosus satis et inportunus aggreditur. Pium et pro certo mitem, reconciliatorium, munificum, et in paternas eorum leges et iustitias cunctis sibi obtemperantibus iudicem rectoremque iustissimum sese extunc in posterum fore profitebatur, et sub iureiurando, ut aiunt, blanditiosus multum illud protestabatur; si autem e contrario perduelles huiusmodi sermonibus non acquiescerent, se illis, quoad uiueret, durum, calumniosum, omnifariam inquietum, et ad ipsam usque perniciem illorum inimicum, et direptorem infestissimum experiendum et sustinendum fore, minax satis et terrificus pertinaciter intentabat. His et huiusmodi in utramque partem per suauiloquos, illices, et corruptores internuntios minis et promissis  astutissime uiritim disseminatis, tandem regi etiam ob tot iniurias illis illatas quasi dolorem simulanti penitentialem, nimium creduli et confidentes effecti sunt, presertim cum preter hec, ut aiunt, ipsis ex parte illius sanctissime clam iurata sunt, inprimis exoptata uite securitas, pacis fideique non ficte fedus inuiolabile, iustitiarum legumque  paternarum suarum plenaria libertas, si ei dumtaxat absque omni palam conditione, in hoc eum honorificantes, ad deditionem peruenire non dubitarent. Denique post huiusmodi plures tam fidei ueritatique simillimas promissorias assertiones nichil minus quam dolos aut perfidiam sperantes, suasu presumptibili episcoporum Mogontini maxime et Augustensis, nec non ducis Gotifridi et ceterorum, qui prorsus nisi summa necessitate coartati illis bello detrectarent congredi, sese complices regi iuxta condictum promissorum ac deditionem pariter contulerant. Qui mox malesuadis auriculariorum suorum heu! perfidiose conspirans susurriis, in diuersa presidia et in custodiaria illos disportari eosque fide promissorum ex integro postposita pariter  captiuari, utpote durius illorum perduellionis iniurias ultum iri percupientissimus, mente pertinaci preceperat. Et ipse dehinc iure quodam maiestatiuo possessiones quorundam illorum inuaserat, et castella omnia, que etiam antea sibi rapinatim per totam Saxoniam usurpauerat, denuo econtra nullo saltem uel musitante, presidiis suis inpositis [155 1Kb] imperiosus [155 1Kb] regnator occupauerat.

Herimannus Babenbergensis dictus episcopus ob Symoniacam heresim a papa Gregorio ordine et episcopatu depositus et excommunicatus est. Qui conuersione simulata, ab apostolico mox reconciliatus, monasterium Suarzaa petiit, illic se monachum fieri professus. Cui mox a rege Roupertus quidam, Goslariensis prepositure et aliarum plurimarum prelatus, ipsius consecretalis intimus, pene omni clero  et populo ingratus, subponebatur, et mox in natalitio sancti Andree a Mogontino episcopo iussu regis ordinatur  . Per idem tempus Anno, fidelis et prudens Christi Iesu minister, Coloniensis archiepiscopus, qui hilaris multumque liberalis rerum sibi commissarum in pauperes Christi dispensator, et ecclesiarum quinque nouellarum industrius et sumptuosus institutor et prouisor, postquam omnia que habere uidebatur temporaliter, in celeste gazophilatium congesta thesaurizauit, felicis efficacia consummationis et ipse illuc prosecutus, gaudium Domini sui super multa constituendus, et indeficientibus numquam premiis remunerandus, beatissimus o utinam! intrauit. Qui apud Sigibergense monasterium sepultus, multis reuera miraculis inibi sanctissimus  claruerat. Cui quidam Hildulfus Goslariensis canonicus, seruus ipse regi, maiestate regia, clero  et populo reclamante, uix appositus, et Simoniace ordinatus, set in proxima sequente Romana synodo ob id et inobedientiam deponendus, substitutus est.

Eodem tempore estiuali domnus papa regi post tot contempta illius promissa et mandata, adhuc apostolica mansuetudine  attemptando commonitorias direxit litteras  , quatinus quid et cui promiserit, recogitando meminerit, neque se falsarius aut contumeliosus in Dei et apostolice dignitatis contemptum et iniuriam pertinaciter erigeret, neque Deum, qui se pre ceteris tam honoratum sublimaret, contumax et incorrigibilis annullaret, set mente plurimum sollertissima id semper attenderet, quia superbis resistit, humilibus autem dat gratiam.

 Ipse autem pro uictoria, qua tam magnifice potitus est, non quidem maximas Deo, qui ipsum uincere et triumphare dedit, grates, ut oporteret, referebat, uerum potius, qualiter se secundum se delectatum et iocundatum haberet, totus semper attendebat. Monita  uero apostolice lenitatis, quibus eum multotiens antea arguendo, obsecrando, increpando, ad emendatiorem uitam adhortatus est, quasi gratissima sibi simulatorie acceptauit, ceterum re et erroris exaggeratione omnino conculcauit. Aliquoties etiam deuotas econtra ipsi salutationes et litteras direxit excusatorias  , satis confitendo conquerens, tum etate quod fluxa esset et fragilis, tum quod ab his in quorum manibus curia esset, multotiens sibi male suasum et consultum sit. Aliquoties etiam supplices  et omni humilitate  plenas ipsi direxit litteras, in quibus se Deo et beato Petro ualde culpabilem et criminosum professus est, insuper preces offerens, ut quod ex sua culpa in ecclesiasticis causis contra canonicam iustitiam et decretalia sanctorum Patrum statuta deprauatum fuisset, apostolica eius prouidentia et auctoritate corrigeretur, et in hoc suam obedientiam, consilium et adiutorium sibi non defutura efficaciter experiretur. Nunc autem huiusmodi sui ipsius et ecclesiarum tam perplures correctionis sponsiones, quas tantotiens per legatos et litteras domno pape tam multifariam fecit, omnino contumax paruipendit, et excommunicatis in proxima Romana synodo consiliariis et familiaribus suis presumptuosus communicauit, et ecclesias Dei, ut ab olim assolebat, confundere  et diripere non cessauit  .

His compertis domnus papa, cum se tam palam  contemptui haberi cerneret, adhuc induratum suum uel semel attemptare proposuit, et tres uiros religiosos  ipsius utique fideles, quorumque duos ad se Romam, utpote ceteris familiariores, iam misit, ad eum quoque familiarius adloquendum et iuxta euangelicam doctrinam lucrifiendum festinanter legatos remisit; quique eum, ut est amicorum, suasoriis et secretis suggestionum incitamentis, nec non amice et pure libertatis blandiloquiis ad dignam scelerum suorum penitentiam instigatum reuocarent, et ea, quamuis dictu horrenda, passim tamen uulgatissima, ipsi partim enarrando proponerent, et sic in ore horum trium testium staret omne uerbum. Per hos etiam ipsi indubitanter intimari fecit, si eos seorsim sibi loquentes non audiret, quod eius flagitia  ecclesie per ordinem propalata innotesceret; si autem ecclesiam non audiret, ipse eum quasi ethnicum et publicanum a membris eius omnino separaret.

Qui Goslariam ad regem circa natiuitatem Domini peruenientes, iuxta quod illis per obedientiam impositum erat, caute nimis, set non absque maximo uite sue periculo, peregerant. Quos ille non bona patientia suscipiens, totum quod ipsi secreto in aurem elocuti fuerant, mox ira et indignatione non mediocri succensus, conuocatis suis consiliariis palam fecit enarrari querelosus, ea, ut fertur, intentione, ut non solum ipsius, set et suas proprias tanto magis defendere conarentur causas. Et mox, quod preter cetera domnus apostolicus ei specialiter  interdixit, excommunicatis ex studio tunc peruicaciter communicauit, non attendens caritatis et longanimitatis illius paterne tolerantiam, qua salutem et honorem ipsius in gremio sancte Ecclesie se amplexurum fore per hos uiros sibi fidelissime demandauit, si resipuerit; nec metuens econtra seueritatis illius comminatorium gladium, quem ipsi pariter, si in errore consueto pertinax et inobediens perduraret, inrefragabiliter nimis intentauerat.

Eodem tempore autumnali Hirsaugiense cenobium, ab Erlefredo quodam nobili et religioso senatore iam olim, ut fertur, sub Pippino rege  regulariter satis institutum, set posterorum illius  inuasione ex multo iam tempore destructum et direptum,  a comite Adalberto, uxore eius Wieldruda et filiis eorum in id ipsum consentaneis, iam aliquamdiu restauratum, nunc sub testamentario regie maiestatis iure et scriptione plenarie libertatis [156 1Kb] omnifariam domino Deo, sancto Petro, sancto Aurelio et sancto Benedicto contradebatur. Et sic ex toto proprietatis illorum absolutum dominio, solita legis Alemannice abrenuntiatoria testificatione coram multis testibus apud eundem locum, et in ipso sancti Aurelii die festo, liberrimum peractum a se prorsus emancipabant  , et in seruitium Dei abbati Willihelmo eiusque sucessoribus in liberam potestatem et curam, et fratribus inibi sub regula monastica uicturis in necessariam sustentationem destinatum, satis legittime confirmabant. Pro cuius  institutionis liberrime decretis, apostolice auctoritatis priuilegio roborandis, dum mox eiusdem loci abbas Willihelmus Romam perueniret, et ad uotum suum apud papam Gregorium id efficaciter, pro quo exierat, perageret, dum repatriare iam moliebatur, acerrima illa passione ilico inuasus afficiebatur, quam Greci atrofiam, id est cessationem nutrimenti, dicunt, que quidem a diminutione et tenuitate carnis ex causis quibusdam nature latentibus et paulatim reconualescentibus accidit. Insuper febribus planetis, disinteria, emorroida, id est sanguinis fluore, tabefactus, nec non inguinario quodam tumore non minimum ad hec una distentus, circiter quinque menses, ab ipsis etiam medicis omnino desperatus, set non solus suorum, miserabiliter  cruciabatur. Demum uero, postquam Deo omnipotenti medico miserante, tempus miserandi aduenit, oleo sacro a fratribus unctum, et a peccatis dimissum, oratio fidei saluauit infirmum. Sic ad cellam suam, mox reconualescens, cum acquisitis apostolice liberalitatis priuilegiis et benedictionibus uix repatriauit  .

Dietwinus Leodiensis episcopus decessit, cui Heinricus uiridunensis prepositus successit.



MLXXuI.

Heinricus rex natalem Domini Goslarie egit, Saxonibus quamquam illi non parum infensis et non omnino fidelibus, utpote tam seua et iniuriosa animositate ipsius maiestatiue suppressis.

 Gregorius papa, ut bonum pastorem oportet, ouile  Christi a lupina rabie undique oculatus sollertissime muniendo, non modo alibi, uerum in ipsa Romana urbe nonnullos aduersarios et insidiatores antichristianos propter iustitiam sustinebat. E quibus quidam nomine Quintius [157 1Kb] , raptor sacrilegus et predo facinorosus, post multas insidias uesanus et sacrilegus contemptor omnium sacrorum Dei, consurgens in illum in nocte sacratissima natiuitatis Domini, cum ad Sanctam Mariam maiorem missas faceret, cum manu armatorum uesana ecclesiam irrumpere [158 1Kb] furiosus, et antequam postcommunialem orationem eucaristiatus finiret, ab altari rapuit, uulneratum cepit, et in turrim suam tanquam latronem sacrilegum cum maximo ludibrio tractum, et miserabiliter coartatum incarcerauit. Ibi diu  gladio super collum illius furialiter stricto, toruus, minax, et omnifariam terrificus, thesaurum et firmissima sancti Petri castella in beneficia sibi extorquere non cessauit ab eo; set omnino non potuit. Nec mora, hoc summopere lamentabili per totam ecclesiam sacrilegio tota ciuitas eiulabiliter nimis commota est; turrim ipsam cum maximo zeli Dei feruore inpugnant, et eam, domno papa quem iam interfectum putabant inde erepto, destruunt, et totum quod ad Crescentium [159 1Kb] pertinebat, in breui dissipant, ipso uix interuentu pape, cui se reum dederat, inde uiuo propulsato, uno autem solo, qui papam in caput sacrilegus uulnerauit, ibidem interfecto; sic apostolicus gratanter ad altare rediens, missas consummauit.

 Quincius uero solita papam deluserat uecordia; quippe in turri sua dum ciuium suorum tumultum zelumque Dei in se ardentissimum uideret, metuens uite sue et suorum, confessus est ipsi peccatum suum, et obedientiam dignamque penitentiam et satisfactionem ei deuotione quamuis simulata promisit. Quod ex toto paruipendens, noctu Urbe fuga lapsus euasit. Dehinc papa datis indutiis eum ad penitentiam, quam inposuit, reuocauit; ipse autem non modo apostata in huiusmodi factus est, quin etiam quoddam castellum firmissimum ibi contiguum occupauit, ubi latrocinando rapinis et sanguine uictitabat. Unde papa per Prenestinum episcopum fecit eum excommunicatum damnari. Ipse autem regi per omnia morigerus, sic per biennium  grassabatur, Dei contemptor induratu.

Tandem uero rex, non modico furore post discessum uirorum predictorum permotus, et indignum  ducens se a quoquam reprehendi debere  aut corripi, non solum non resipuit, quin potius ampliori tergiuersatione contra fas temerarius satis periculose desipuit. Namque infausto consilio cum suis inito, plures regni episcopos et principes, eos maxime quos sue uoluntati consentaneos nouerat, apud Wormatiam  conuocauit. Quos pene omnes debitam  beato Petro et apostolice sedis presuli Gregorio obedientiam abnegare, eique palam unumquemque ex nomine suo specialiter scripto, imprimis autem sui ipsius prenotato, inita in id ipsum conspiratione abrenuntiare cegerat. Indeque litteras abrenuntiatorias per episcopos duos, Spirensem  et Basiliensem  , primum in Italiam principibus et episcopis illius patrie, huic conspirationi associandis, direxit, deinde Romam. Qui mox habito  non minimo conuentu iuxta Placentiam, non solum uerbis et litteris set testificatione iurisiurandi domno pape obedientiam debitam non exhibendam, utpote qui se ab eo pro Symoniaca heresi damnandos non parum timebant, communi uoto simul omnes deliberabant. Denique litteras huiusmodi inobedientiam continentes per legatos, quendam Parmensem canonicum, et seruum quendam regis, properanter ad Romanam synodum dirigebant. Ubi litteris et mandatis publice in audientia totius conuentus recitatis, domno pape inobedientia deliberata pronuntiabatur, et ut cathedra descenderet, cui indignus presideret, ex parte regis ipsi comminatorie satis imperabatur. Quid ibi tumultus et conclamationis et in legatos illos non ordinate incursionis  excreuerit, nouerint illi qui presto fuerint. Hoc unum sit nostrum inde dixisse, domnum  apostolicum non sine sui ipsius corporis magno satis periculo quam [160 1Kb] uix eos Romanorum manibus semiuiuos eripuisse.

Tandem facto silentio, domnus papa fecit synodalia statuta super his inquiri et recitari, qui quasi in medio totius ecclesie contumaciter summo post Deum pontifici et suo rectori temere abiurato, inobedientiam suam non erubuerant scriptis ex nomine profiteri, non intelligentes neque timentes quod ad illum et ceteros ecclesie magistros pertinuerit, quod Paulus ait: »Parati semper ulcisci omnem inobedientiam.« Ipsos namque oportuerat diligentius attendisse quod sanctus Siluester   papa in Romana synodo iam inrefragabiliter decreuit  : »Nemo primam sedem iudicabit, quia omnes sedes a prime sedis iustitia desiderant temperari, neque ab omni clero, nec ab omni populo  iudex iudicabitur;« et illud decretum beati pape Gregorii  : »Decernimus reges a suis dignitatibus cadere, et participatione corporis et sanguinis Domini nostri Iesu Christi carere, si presumant apostolice sedis iussa contemnere;« et id genus multa. Quapropter  illic synodalis sententia data est, diuinarum et humanarum legum auctoritate testificata, regem Heinricum non solum excommunicari, set absque spe recuperationis honore regni debere destitui, ut in excommunicatorum consortio foret, cum quibus ipse potius quam cum Christo habere partem eligeret. Primum  , quod pertinax ab eorum communione, qui pro sacrilegio et reatu Symoniace heresis excommunicati sunt, abstinere noluit; deinde quod, contemptor Dei publicus,  pro criminosis actibus suis penitentiam non solum suscipere set nec promittere quidem uoluit, nequaquam seruans ea que legatis apostolicis iam promiserat; nec non quod publica peruicax inobedientia, apostolice sedi contumaciter resistere, et sic corpus Christi, id est unitatem sancte ecclesie, scindere et scandalizare induratus non expauit. Pro his denique culpis synodali iudicio illum domnus apostolicus nec non omnes qui studio et uoluntate in illa inobedientia rei peruicaciter exsisterent et omnes maiores et minores in huiusmodi re ex industria ipsi consentientes excommunicauit, et usque ad dignam satisfactionem a membris ecclesie in perpetuum separauit, ut quos mitis non potuit, uel seuerus ad uiam salutis Deo miserante reuocaret.  His omnibus Agnes imperatrix, mater regis, intererat, cuius animam ipsius gladius damnationis non parum sauciauerat.

His diebus synodalibus dux Gotifridus demum [161 1Kb] ab illa Wormatiensi conspiratione, non minimus suffragator et incentor illius, dum rediret, a milite quodam ad requisita nature in secessu sedens de deorsum uulneratus, infeliciter exspirauit excommunicatus. Cuius marcham  sororis sue filius equiuocus illius, 40 libris auri uix emptam a rege possedit, ducatu, quem sibi iam auunculus prestitum ab eo acquisiuit, iniuste priuatus. Cui filium suum uix biennem  rex presidere fecit.

Dehinc rex et sui comperto apostolico anathemati fere omnes contradixere  , et omnino iniuste et  non canonico ordine actum, quicquid tunc in synodo Romana a tam sacrilego errore actum sit, affirmantes, pro nichilo id prorsus habuere. Et hoc regis  solummodo complices et fautores; ceterum quibus mens sanior erat, non ita. Ex quibus quidam episcopi, patriarcha Aquilegiensis, episcopus Salzburgensis, patauiensis, Wormatiensis, qui et ipse cathedra sua pulsus est a rege, nec non Wirziburgensis, et pene omnes Saxonici, nec non duces Roudolfus, Berhtoldus, Welf, et ceterorum regni primatum pars non modica cum apostolico indubitanter sentiebant, quique predicte conspirationi interesse noluerant. Unde et dehinc a rege uocati, ipsum deuitabant, cum [162 1Kb] propter anathema, tum etiam quod maxime in illo [163 1Kb] confidebant.

Episcopus Paderbrunnensis [164 1Kb] obiit, cui Poppo prepositus Babinbergensis non omnino canonice successit, quippe a rege iam anathematizato, communicans  ipsi [165 1Kb] , episcopatum suscepit. Quem tamen antea Traiectensis episcopus cuidam suo consanguineo a rege dandum pro munere conditionaliter accepit, ut scilicet Coloniensis episcopi, qui Symoniace et non [166 1Kb] per ostium ascendit, ordinationi non resisteret, set ipse eum consecraret. Qui adeo delusus, non astitit regi toto animo, ut prius.

Apud Traiectum rex pascha egit, collectis [167 1Kb] undecumque illuc non paruis sue rebellionis et inobedientie complicibus. Ibi tunc ecclesia, quam episcopus iam diu maximis impensis et studiis construxerat, a Deo et sancto Petro despecta, igne ultore mirabiliter conflagrauit. Indeque per Lotharingiam reuertitur Wormatiam, illic in pentecoste colloquium cum suis comparibus habiturus.

 Willihelmus Traiectensis episcopus regi subiratus declinauit [168 1Kb] ab eo, et domum ueniens, maximo sibi epularum apparatu fecit studiosissimus ministrari; et sic a mensa, in qua uno die tertio conuiuatus est, inpudenter nimis incrapulatus retrahitur, morteque repentina preuentus et inopinata, miserrime satis defunctus est, anathematis spiculo et ipse indubitanter condemnatus  . Cui Chounradus Mogontiensis camerarius, regis communicator sedulus, et episcopatus datione ab eo non canonice complacatus, successit.

Colloquium quod apud Wormatiam fieri a rege constitutum est, ea condictum est [169 1Kb] intentione ut aiunt, ut papa illic quasi canonice a tribus episcopis qui pre ceteris seniores uiderentur preiudicatus,  et ob scelera accusatorie ipsi obiecta damnatus, sede apostolica qualitercumque deiiceretur, et sic pro eo alius, quem iuxta cor suum sibi morigerum et obsequialem  inuenirent, ibidem mox supponeretur. Qui tres iam in ipsa conspiratione prenominati, in Dei autem predestinatione, ne illuc peruenirent, retardati sunt. Quorum Traiectensis, ut predictum est, subito moritur; Brixiensis in itinere ipso captus a comite Hartmanno  , in custodiam et ipse iam ab apostolico excommunicatus mittitur; tertius Neapolitanus solus peruenit. Set nemo iuxta legis preceptum damnatur, uno contra se testimonium dicente. Dux etiam Gotifridus, qui papam illic constituendum ad sedem Romanam se perducturum iam regi audacter promiserat, et ipse, ut notum est omnibus, excommunicatus interierat. Deo namque illud colloquium sic dissoluente, Mogontie in festiuitate apostolorum Petri et Pauli iterum conueniunt,  et ut se ulciscerentur inordinatius et sese ipsis iudicibus damnatos plenius damnarent, sacrilego motus sui ausu domnum apostolicum, falsis testimoniis quasi iudicatum, temere satis excommunicabant, et quod synodali iudicio in regem et in ceteros sue confederationis participes ab apostolico actum est anathema, utpote temerarium, iniustum et nullius ponderis, prorsus conculcandum et floccipendendum, quasi sententialiter confirmabant. Non enim attenderant cautissime quod apostolice maiestatis reatum incurrerint, iuxta quod decretalia sanctorum Patrum statuta inrefragabiliter sanctiunt, quicumque sedis apostolice iudicium quasi reprobabile inmutare seu retractare presumpserint, et quod nulli unquam permissum est, aliquid inde hoc  reprobato iudicauerint. Unde sanctus [170 1Kb] Siluester in Romana synodo, cui 284 episcopi cum 40 presbiteris, et diaconibus plurimis, presente Constantino augusto et matre eius sancta Helena, subscripserunt, ita decreuit [171 1Kb] : Nemo primam sedem iudicabit, et cetera, ut prescriptum est. Et beatus  papa Gelasius in decretis suis kapitulo 2  : Cuncta, inquit, per mundum nouit ecclesia, quod sacrosancta ecclesia Romana de omni ecclesia fas habeat iudicare, neque cuiquam liceat de eius iudicio iudicare; siquidem ab illam de qualibet mundi parte appellandum est, ad illa autem nemo est appellare permissus. Set nec illa preterimus, quod apostolica sedes absque ulla synodo precedente absoluendi quos iniqua synodus damnauerat, et nulla exsistente synodo  damnandi quos oporteat, habeat facultatem, quod [172 1Kb] sanctissimi pontifices Calistus, Fabianus, Xistus,  Iulius, et reliqui sine numero omnino astipulantur, qui adeo amplexati sunt ueritatem, ut potius mori quam mentiri deliberarent. Et hoc nimirum pro suo principatu egerant, quem beatus Petrus apostolus uerbo Domini et tenuit semperque tenebit. Hos sequitur beatissimus papa Adrianus  kapitulo 18 [173 1Kb] in decretis suis, Generali, inquiens, decreto statuimus, ut execrandum anathema fiat, et uelut preuaricator catholice fidei semper apud Dominum reus exsistat, quicumque regum seu potentum siue episcoporum deinceps statuta Romanorum pontificum  in quocumque uiolanda crediderit, uel peruiolari permiserit. Nec minus hoc metuendum est, quod sanctus Leo in decretis suis terrificus nimis decreuit  : Omnis, inquit, qui diffinitiones  nostras per inobedientiam euacuare contendit, anathemate percellatur, et qui contumax nostris saluberrimis statutis contradixerit, a membris ecclesie omni tempore separetur. Et ideo cuicumque iudicium sedis apostolice in dubium uenerat, cum ipso apostolico potius quam cum aliis uentilare debuerat, sine quo id, quod iudicatum est ab eo, nullatenus retractari uel mutari poterat. Nostrum est enim, apostolicis institutis absque omni hesitatione obedire, stultas autem et sine disciplina questiones deuitare, que generant lites et multum proficiunt ad subuersionem audientium. Domni autem apostolici est suas sententias ratione firmare, si cuiquam in eis quid dubium uideatur occursare.

Diuersus siquidem sermo inter synodiacos de hoc  eodem anathemate regis per totum regnum sine intermissione terebatur, iustene actum sit an iniuste? uerumtamen hoc apud contentiosos maxime, qui non ueritati set contentionibus conati sunt deseruire; aut enim ignorabant, aut ex industria dissimulabant, quia duo iudiciarii ordines in sacris Scripturis colliguntur  , unus in dubiis rebus, ubi inducie, pro quibus nunc, ut ipsi aiunt et testantur, minime datis maxime controuersati sunt, pro acquirendis testibus et defensoribus necessarie sunt. Alter uero in publicis criminibus, in quo nulle inducie concedende leguntur, cum sine accusatore et teste in contumaces et inobedientes sine mora sit sententialis proferenda uindicta. In  dubiis namque causis, licet ueris, nondum autem publicatis uel sponte  confessis seu aperte conuictis, necessario eas ad inquirendum uel comprobandum inducie concedende  sunt, ut iuxta sanctiones apostolicorum uirorum Felicis pape et Iulii et reliquorum ipse accusatus possit se contra accusatores pleniter preparare ad abluenda crimina obiecta. Unde et beatus Eleutherius a beato Petro papa duodecimus in decretis suis kapitulo 1 testatur  . »Inducie, inquit, non modice ad inquirendum dande sunt, ne aliquid prepropere agi a quacumque parte uideatur, quia per surreptionem multa proueniunt.« Unde et sanctus Ambrosius in expositione Epistole ad Corinthios testatur  : »Iudicis inquit, non est, sine accusatore damnare; quia et Dominus Iudam, cum fur esset, cum non accusatus sit, minime abiecit;« sicut et in omnibus dubiis agendum est causis. Quapropter et Dominus ipse exemplum dedit nobis, ne passim audita,  non probata et indiscussa, facile credamus, dum in figura angelorum Sodomam pergens dixit ad Abraham: »Descendam, et uidebo, utrum clamorem, qui uenit coram me, opere compleuerint, an non est ita, ut sciam.« Postquam autem clamorem quem quasi audiuit, uerum probauit, mox sine tarditate super eam ignis et sulphuris imbres uindex presentissimus de celo pluit a Domino.---Iustissime autem absque induciis damnantur, qui culpam suam iam dudum a sanctis Patribus diffinite damnatam non negare, set publice contemptores obstinati contra apostolica statuta se conantur qualitercumque defensare. Ergo de manifesta et plurimis nota causa non sunt querendi testes. Unde  apostolus fornicatorem illum apud Corinthios precepit,  cognito ab omnibus quod fecit opere, de cetu fraternitatis expelli: »uos, inquiens, inflati estis, et non magis luctum habuistis, ut tolleretur de medio uestrum, qui hoc opus fecit?« Omnes quippe crimen eius sciebant, et non arguebant. Publice namque nouercam suam loco uxoris habebat; in qua re neque testibus uel inquisitione opus erat, nec tergiuersatione aliqua tegi crimen poterat. Quapropter apostolus iudicium non differens in eum, »absens, inquit, corpore, presens autem spiritu,« cuius uidelicet nusquam deest auctoritas, »iam iudicaui ut presens, eum, qui hoc opus fecit.«

Totum itaque corpus Scripturarum sententiis domni apostolici suffragatur. Unde contradictores et peruersores earum facillime possunt conuinci.  Ipse namque a uestigiis sanctorum Patrum nullatenus deuiauit. Incassum ergo quidam contentiosi musitabant [174 1Kb] pro induciis regi eiusque complicibus non datis, et quod eos statim excommunicauit,  postquam eorum crimina tam contumaciter publicata, et tam pro nichilo habita, nec non tam pertinaciter defensa, ecclesiam sanctam miserabiliter nimis confedauerant, et super tot uulgatissima sua contumaciter inobedientiam suam non alibi nisi in synodo Romana, et hec scriptis et nomine publicata nimia [175 1Kb] temeritate professi sunt.

In ipso anathemate  domnus apostolicus ex parte et nomine Patris omnipotentis et Filii et Spiritus sancti, et per auctoritatem sancti Petri omnibus Christianis precepit, ne quis regi excommunicato ut regi deinceps aliquomodo obediat, aut seruiat, aut iusiurandum seruet, quod fecerat aut facturus sit. Quod principum regni pars non minima attendens, sepius, a rege uocati ad eum uenire detrectabant,  elaborantes diligentissime ut zelum Dei secundum scientiam haberent. Quem licet iniuste et non canonice excommunicatum nossent, tamen ei iuxta Sardicensis concilii statutum  nullatenus communicare deberent, nisi eum reconciliatum esse prescirent. Unde regi adhuc indurato metuentes communicare, quia illum neque arguere, neque punire, neque corrigere poterant, ipsi quia consentire abhorruerant, studebant ut oportuit deuitare. Quapropter autumnali tempore cum eo optimates regni colloquium ob huiusmodi se habituros Parthenopolim [176 1Kb] fore condixere, ubi quid agendum super tam grandi negotio foret, communi consilio possent diffinire, et ubi ipsis regi et domino suo commonito, et ad penitentiam conuerso et reconciliato liceret seruire.  Postquam illuc non paruis militaribus copiis conuenere, rex cum suis assentatoribus citra [177 1Kb] Renum apud Oppinheim uillam cum non mediocri sue confederationis cetu, adhortatu et suasu minax et animosus, consedit; regni autem primates cis Renum commanentes, inter se queritabant, et Deo datore attentius unusquisque pro se ad inuicem conferebant, quid super tam inmani causa ipsis diffiniendum fuerit. Illuc sedis apostolice legati litteris huic cause congruis allatis aduenerant, in quibus etiam nunc Patauiensi episcopo uice sua apostolica papa iam dudum concessa inposuit, ut omnes preter regem solum ad satisfactionem dignamque penitentiam digne uenientes canonice reconciliaret, illos uidelicet qui deinceps in parte sancti Petri  stare uoluissent. Ex quibus Mogontinus archiepiscopus cum sua militia, Treuerensis, Argentinus, uiridunensis, Leodiensis, Monasteriensis, Traiectensis electus, Spirensis, Basiliensis, Constantiensis  autem Ulme [178 1Kb] , episcopi scilicet hi [179 1Kb] , et abbates plures, nec non maiorum et minorum non modica turba ob reatum communionis regis, seu quod ipsi ob inobedientiam excommunicati sunt, siue quod receperunt missas et officia sacerdotum ob incontinentiam uel heresim symoniacam damnatorum, ibidem reconciliati in communionem recepti sunt.

Postremo diebus decem in huiusmodi studiis transactis, cum rex uideret et audiret tot et tantos apostolice dignitati humiliter cessisse, eosque regem alium pro se constituendum deliberasse, et ipse quamquam nolens et inuitus, et pre dolore hoc fere [180 1Kb] ultra spiritum non habens, cessisse se quam uix [181 1Kb] simulauit, non modo pape, uerum quoque  regni principibus in cunctis quecumque ipsi inponere et obseruare eum uoluissent. Tunc uisum est eis preter cetera, ut inprimis Wormatiensi episcopo sedes et ciuitas sua libera redderetur, regina inde cum suis omnibus egrederetur, Saxonibus obsides illorum redderentur, et ut ab excommunicatis suis se rex omnino separaret, nec non litteras pape Gregorio, debitam obedientiam, satisfactionem et dignam penitentiam se seruaturum firmiter intimantes, absque mora dirigeret, ipse autem iuxta consilium eorum interim manendo responsum apostolicum et reconciliationem illius exspectaret. Hec et cetera omnia rex, quamquam non ex tota simplicitate, ilico peregit. Abhinc litteras, iuxta quod condixerant inter se compositas, et  in presentia eorum sigillatas, quas tamen deinceps ipse clam alterauit et ad libitum suum mutauit, per Treuirensem episcopum Romam pape presentandas transmisit. Primates uero regni, dolos solitamque uecordiam consiliariorum regis, quam tantotiens experti sunt, metuentes, et ipsi legatos boni testimonii, qui his omnibus que ibidem acta sunt presto fuerant, Romam pariter, ne papa dolis illorum deciperetur, properanter dirigunt, ipsumque per misericordiam Dei suppliciter obsecratum implorant, ut in has partes dissensionem huiusmodi compositurus uenire dignaretur. Insuper ut regem ad apostolice sedis obedientiam perfectius constringerent, antequam ab inuicem discederent, coniurabant, ut si culpa sua ultra annum excommunicatus  perduraret, ipsi eum ulterius regem non haberent. Indeque ob metum future in eos regis ultionis et iniurie, quem per plures eorum non uisum et insalutatum sibique nimis subiratum reliquerant, data sibi in inuicem, si quid eis ob huiusmodi causam aduersaretur, fide adiutoria, unusquisque glorianter [182 1Kb] in sua remearunt.

 Hoc colloquio circa Kalendas Nouembris finito, ilico preter solitum pregrandis nix terras undique opprimere incepit. Hec siquidem presagium et signum futurorum malorum non solum Cisalpinas partes, uerum, quod potius mirabile uisum est, totam Longobardiam nimietate inaudita non parum stupefecit. Nimio quippe frigoris congelamento Renus pariter et Eridanus, ut de fluuiis ceteris taceatur, in tantum consolidati sunt, ut per longum tempus quasi per terram uiam in se glacialem exhiberent cunctis itinerantibus. Sic hiemps aspera et niuosa algoris ui continuata usque in Idus Martii, scilicet a colloquio predicto usque ad colloquium quod apud Forihcheim a regni optimatibus actum est, perdurauit. Ipso denique die cepit nix per omnes terrarum  nostrarum partes, diuersis pro qualitate locorum liquefienda lapsibus, paulatim descrecere.

Rex autem transacto circa Oppinheim prescripto colloquio, Spire cum tutoribus et actoribus, qui a primatibus regni ipsi deputati sunt, aliquamdiu more penitentium uictitans stetit. Dehinc ob coniurationem principum predictam suspicans in se contorquendas perfidiam et uersutias illorum supplantatorias, recollectis undique consiliariis suis, placitum optimatum suorum temerarius postposuit, et sic ne regno priuaretur, toto industrius et attentissimus ingenio, omnifaria suorum scrutinia et consilia conferendo diligentissime se premuniuit.

Tullensis autem episcopus, nec non pariter Nemetensis mox cum multis aliis, quibus hoc per obedientiam  a Patauiensi episcopo inpositum est, Romam peruenientes, pape se reos cum satisfactione et obedientia debita dederant. Quos ille canonice reconciliatos, eorum obedientiam aliquamdiu probando in monasterialia quedam custodiaria solos eos fecit incarcerari, donec imperatricis interuentu uix inde reducti, absque ordine non [183 1Kb] concesso, solius licentia communionis repatriare permissi sunt.

Hos e uestigio Treuirensis archiepiscopus cum regie legationis litteris festinus nimis consequitur, papam salutauit, litteras adulteratas ipsi presentauit. Quas ille nisi coram legatis optimatum regni recitari sibi noluit, ut ipsi testes recitationis adessent,  qui et earum compositionis et emissionis scioli asstiterant. Postquam igitur recitate sunt, legati materiam longe aliam quam que in presentia primatum regni composita et sigillata fuit, recognoscentes, non eandem set alteratam et per loca mutatam fuisse, per dominum Deum liberrime protestati sunt. Sic Treuirensis archiepiscopus, quamquam in primis litteras defendere incepisset, postremo  tamen conuictus ab eis et rememoratus, fraudulentiam non suam set cuius nesciret alicuius alterius, in litteris publice confessus est. Ita omnia regis obedientie, quam littera mendax, non cordis ueritas protulit, commenta simulatoria et deceptionum plenissima, cum imperatrice pariter domnus apostolicus uigilanter deprehenderat. Quapropter, quod rex obnixe satis rogauerat, ut scilicet Romam ei ad papam reconciliando peruenire liceret, nequaquam consentire papa uoluit, set ut in presentia regni primatum apud Augustam uindelicam a se audiendus et reconciliandus sibi occurreret, apostolica auctoritate preceperat, et illo se uenturum ad eos circa festiuitatem Ypapanti  , si Dominus uoluerit, firmissime satis per utriusque partis legatos ipsis  remandauit. Qui litteris apostolice benedictionis perceptis, in  quibus plurimum pro ducatu suo, pro ceteris necessariis, et pro pace ipsos, ut oportuit, diligenter premonuerat, letanter patriam suam tanti hospitis aduentum preconando reuiserant.

Mox igitur omnes regni optimates, his que littere innotuerant congratulanter acceptis, toto mentis conatu ad hec omnifariam obseruanda sese percupientissime preparantes, spe non modica ecclesiastice religionis et obseruantie restaurande non parum exhilarati sunt. Rex autem longe alia intentione cordatus, dum pape propositum comperisset, occurrere ipsi antequam nostras partes intraret, summa consultationum sollertissimus industria moliebatur.  Proposuit namque ut aut collecta peccunia qualitercumque conducta maxima suorum militari copia territum eum in fugam cegisset, siue per Romanos et ceteros consiliarios illius, tantis muneribus corruptos, et sic indiuiduos sibi astitores effectos, ad uotum suum illum constringeret. Sin autem, una secum ipsi tam perduelles et efferati repugnarent, ut ilico eum iniuriatum cathedra depellerent, et alium iuxta cor regis pro eo substituerent; et sic in imperium ab illo electus et ordinatus, una cum uxore sua in patria [184 1Kb] gloriosus remearet. Si autem papam, metu, minis et blanditiis Romanorum conuictum, morigerum sibi rex per omnia efficeret, pium sibi, aduersariis autem suis seuerissimum deinceps fore, stultissime satis premeditabatur.

 His et aliis non perpaucis, ut fama fuit, consiliariorum suorum uecordiis commonitus et animatus, contra dispositam iam optimatum regni correctionem et christiane religionis recuperationem sese pertinaciter erigens, non cessauit magistratus illorum qualitercumque opprimere, et se suum ad libitum  ab eis omnino liberare. Ad hoc quidam marchio, nomine Opertus, de Longobardia tunc temporis adueniens, summopere illum pre ceteris confortauit. Qui magnifice ob id ipsum ab eo donatus et honorificatus, in repatriando iuxta Augustam uindelicam repentina morte preoccupatus, equo decidit, et sic apostolicum anathema iam pro nichilo habens, tunc autem quanti ponderis sit re experiens, quam miser ille damnabiliter interiit.



MLXXuII.

Rex natalem Domini apud Bizantium in Burgundia, uno ibidem uix die commoratus, quomodocumque celebrauit. Inde assumpta uxore et filio, nec non toto suorum comitatu et apparatu, ut antea iam deliberatum est, Genoue Rodano transito,  Alpes asperrimo uix scandens reptansque itinere, festinus Longobardiam per Taurinensem [185 1Kb] episcopatum intrauit. Indeque collectis undecumque quos potuit, Ticinum perueniens, excommunicatorum quoque turbam episcoporum ad se undique contraxit, et quasi causam illorum defensoria quomodocumque premuniturus maiestate, papam alloquendum non modo ob sui ipsius, set potius ob illorum ab eo perscrutandam tam iniuriosi anathematis sententiam, nimis artificiosus ipsis predixit. Ipsi autem econtra non minimum regi dissuadebant, ne ipsum saltem apostolicum nominaret, quem illi iussu eius tam sancte abiuratum omnino proiecerint, et quem una rite damnatum sub anathematis censura a corpore ecclesie perpetuo dimembrarent. Attamen  ne optimatum regni Teutonicorum placitum et ipse pseudorex ex toto temerarius annullaret, et ob id illorum offensam iustissime incurreret, quoniam quidem [186 1Kb] illum tam ineuitabilis necessitatis constringeret articulus, ipsi ad tempus cedere et morigerari dignum estimabant; deinceps uero, post hanc scilicet dispensatoriam et tam sibi necessariam illius allocutionem toto nisu simul cum ipsis industrius intentissime elaboraret, quomodo se et totum regnum a tam sacrilego homine funditus liberaret; sin autem, tam uersutissima apostolice alme nominationis et heretice usurpationis illius uecordia et maiestate sese procul dubio regno, honore, partimque uita ipsa, priuandum non ignoraret, nec non omnes, qui inuictissimi cum ipso in  mortem et in perniciem ire semper parati fuerint, similiter perituros et damnandos minime dubitaret.

Postquam  autem legati regis pariterque regni optimatum a papa dimissi repatriare ceperunt, ipse confestim animam suam pro ouibus suis dare promptissimus, ad locum et tempus que condixerant  ad inuicem, properanter peruenit, et illic, iuxta quod disposuerant, itineris sui ductores desiderantissimus expectauit. Set frustra. Nam postquam Theutonici principes fugam regis tam inopinatam et furtiuam ultra Alpes compererant, insidiarum et inpugnationum illius non parum metuentes molimina et incursiones, occurrere neque ducatum condictum exhibere pape, quamuis inuiti et nolentes, omnino desiuerant. Ita papa apud Canusinum castellum ipsos aliquamdiu exspectauit. Set dum illi tot obstantibus periculis se ad eum nequaquam uenire posse ipsi uix remandarent, tunc ipse, quia frustra uenerit illuc, moleste nimis ferens, set tamen postea ad Theutonices partes se qualitercumque pro necessitate sancte ecclesie peruenire posse non desperans,  istic huiusmodi occasione aliquanto tempore morari disposuit. Tunc et ipse regis iter et consiliariorum eius sibi nec non sancte ecclesie non multum prodesse considerans, quippe qui Longobardos, quos rebelles Deo sibique reperit, non parum rebelliores reddiderit, quique Theutonum gentes omnino inter se scismate non modico discordes, quid de tam uecordi homine agerent, mirabiliter irritatas sollicitauerit, et totum undique regnum non mediocriter perturbauerit: totam curam suam, ut uirum uere apostolicum oportuit, super Dominum iactauit, die ac nocte precibus lacrimosis institit, quatinus ipse sibi diuinitus inspiraret quid de tam grandi negotio ratione synodica rite diffiniendum ordinaret.

 Tandem rex accepto suorum salubri satis consilio, prorsusque deposito priori, quem in papam iam malitioso uecors et odiosus excogitauit studio, interuentu et auxilio precipue domne Mathildis marchionisse, socrus sue Adelheide itidem marchionisse, et abbatis Cluniacensis  , qui et ipse cum papa nuper ob regis communicationem Rome reconciliatus aduenerat, nec non omnium quoscunque sue parti attrahere poterat, papam conuenire, eique per omnia subdi, cedere, obedire et consentire proposuit. Eaque intentione, quamquam inter Longobardos qualitercunque dissimulata, premissis ante se ob adducendos ad se prenominatos interuentores nuntiis, ipse ad castellum predictum paulatim eos subsecutus est. Qui properanter ad condictum locum  regi occurrentes, eam causam pro qua conuenerant, diu inter se multifario sermone uentilabant, et sollerti consultatione omnimodis secum pensabant; set nescio quos in ea dolosos, simulatorios pollicitationum amfractus suspicioso plurimum exploratu diligenter notauerant, quos pape, huiusmodi causarum ex multo iam tempore et usu cottidiano reuera experientissimo, pro simplicibus et satis superque ueracibus apportare metuerant. Attamen mox, quia sic necessitas expostulabat, remeantes,  quidquid illud fuerit quod fucatum et perfidum estimabant, totum pape seriatim plenaria ueritate enarrabant.

Hos confestim e uestigio rex subsecutus, ad usque portam castelli preceps et adhuc inopinatus, et absque responso apostolico eiusque uerbo inuitatorio, precipitanter cum suis excommunicatis luctuosus accessit, et pulsando satis, ut ingredi permitteretur obnixe rogitat. Illic laneis indutus, nudis pedibus  , frigorosus, usque in diem tertium foris extra castellum cum suis hospitabatur; et ita multis probationum et temptationum scrutinis districtissime examinatus, et obediens quantum ad humanum spectat iudicium inuentus, christiane communionis et apostolice reconciliationis gratiam, ut  est consuetudo penitentium, lacrymosus prestolabatur.

Domnus autem apostolicus, qui tam falli quam fallere cautissimus noluerit, quique regis tot pollicitationibus tanto totiens delusus, uerbis illius non facillime crediderit, post multas consultationum sententiosas collationes uix ad hoc pertractus est, ut si iureiurando has, quas sibi nunc pro utilitate et statu sancte ecclesie impositurus esset, obedientie et satisfactionis conditiones aut ipse per se, aut per eos quos sibi nominaret testes, confirmare promptissimus adueniret, et insuper fidem huius sacramenti in posterum firmisssime obseruandi in manus interuentorum illorum qui presto fuerant, nec non  imperatricis que necdum aderat, dare et hoc pactum sic federare consentiret, in christianam tantum communionem eum recipere non recusaret. Rex autem huiusmodi responso a papa recepto, durissimum hoc quod propositum est, et ipse omnesque sui iudicabant; uerumtamen, cum aliter reconciliari nullatenus posset, uellet nollet, satis mestissimus consensit.

Tandem uero ne ipse iuraret, uix apud papam interuentum est; duo autem episcopi, Neapolitanus et uercellensis, preter alios familiares eius  qui deinceps iurarent, ad sacramentum pro eo faciendum electi sunt. Qui, ut summam sacramenti memoremus, in hunc modum iurabant: ut uidelicet dominus illorum Heinricus, quandocumque ipsi infra  annum papa Gregorius constitueret, in concordiam et pacem cum principibus regni aut secundum iudicium aut misericordiam illius ueniret, et nullam lesionem ipse siue suorum quisquam domno pape aut legatis illius inferrent, in quascunque partes regni ob regimen ecclesie uenirent, nec in captione nec in membrorum suorum truncatione; et, si ab aliquo alio lederentur, ipse, quando primum posset, bona fide illos adiuuaret; et si aliquod impedimentum ipsi obstaret, ut tempus et inducias,  quas ipsi domnus papa constitueret, obseruare nullatenus posset, deinceps cum primum posset, absque mora indilate obseruare festinaret. Hoc ut predictum est pacto, introitus et accessus ad papam regi, magno lacrimarum fluore ploranti, ceterisque excommunicatis non parum similiter plorantibus patefiebat. Quid ibi lacrimarum ab utraque parte effunderetur, non facile quis enarraret; ubi domnus papa non minimum pro ouibus que perierant, Deo requirendis fletu miserabili conquassatus, ipsis ut oportuit humiliter prostratis, et presumptionis sue pertinaciam confessis, canonice reconciliationis et apostolice consolationis idoneos protulit adhortatus, et sic apostolica indulgentia et benedictione reconciliatos et christiane communioni  redditos, in ecclesiam introduxit. Dehinc facta pro eis consueta oratione, et in osculo sancto regi et episcopis quinque, Argentino, Bremensi, Lausannensi, Basiliensi, Neapolitano, et ceteris maioribus dignanter salutatis, ipse papa missas fecit, et in loco communionis regi ad se uocato eucaristiam porrexit  , quam antea ipsi interdixit. Cuius participatione rex se indignum fore contestans, incommunicatus digreditur. Unde mox apostolicus quasi quoddam indicium impuritatis et quasi testimonium latentis in eo cuiuslibet ypocrisis, Spiritu reuelante, non imprudenter capiebat, et nequaquam se uerborum eius fidei deinceps totum ex toto credere presumebat. Demum uero cibo satis decenter preparato, simul ad eamdem mensam consedebant,  sobrio se uictu honeste procurabant; et inde cum gratiarum actione surgentes, et non multa preter maxime necessaria obedientie promisse, fidei date, sacramenti non uiolandi, perfecte penitentie, nec non cauendi Longobardorum anathematis commonitoriola, ad inuicem sibi colloquentes, rex accepta apostolica licentia et benedictione cum suis inde discessit, preter episcopos, quos papa iussit illic incarcerari, prout sibi bene complacuit. Insuper pactum sacramenti cuiusdam, quod a familiaribus regis pape adhuc persoluendum restiterat, ab eis fiendum exigebatur. Quod ipsi contentiosa quadam discordia longe aliter quam conderetur, peruertere conantes, sese reatu periurii cito a papa capiendos dum metuerant, ne omnino ipsi iurarent,  modis omnibus cauillosi diffugerant. Ex quibus Augustensis episcopus absque licentia noctu inde clandestina fuga non reconciliatus euaserat. Sic in primo pacto, quod ad inuicem statuerant, papam artificiose delusum et deceptum  , mendaces abierant.

 Ad hec dum apostolicus duos episcopos, Ostiensem et Prenestinum, pro necessitate et regimine sancte ecclesie Mediolanum, Ticinum, et in ceteras illarum partium ciuitates dirigeret, et sic non sine fructu Placentiam proficiscerentur, a Placentino antiepiscopo  periuro et anathematizato capti sunt. Ex quibus Prenestinus paullo post dimittitur, Ostiensis in quoddam castellum incarceratus transmittitur  . Ubi cum aliquandiu in uinculis teneretur, et rex cum suis auaritie lucris quolibet artificiosus ingenio insistere niteretur, cui solummodo papa in itinere Longobardico seruitium necessarium abeis, canonice autem illorum omnino deuitanda communione sumendum uix licentiam dedit, sacramenti quod fecerat pro legatis apostolicis adiuuandis  prorsus oblitus, nullam uel in uerbi unius saltem auxiliaria inpensiuncula ipsi compassionem exhibuit. Set cum Papie uellet iuxta ritum legis [187 1Kb] Longobardorum coronari, missis ad papam pro huiusmodi danda licentia interuentoribus, responsum datum est eis, ut quandiu Petrus esset in uinculis, non haberet in hac re licentiam apostolice auctoritatis. Set neque sic ipsius auxilium extorquere ab eo poterat. Tandem uero imperatrice et domna Mathilda adiuuantibus, de carcere nonnullo tempore probatus relaxabatur.

Per idem tempus Quintius ille Romanus, qui ad cumulum damnationis sue episcopum quoque Cumanum [188 1Kb]  iuxta ecclesiam sancti Petri Rome iam captum tenuerat, cum ipso regem Papie uisitare  et non parum sibi munificum efficere studuerat; quippe qui non modicas munerum grates non solum pro episcopi, uerum quoque pro tam sacrilega domni apostolici captione, ab ipso sibi referendas promeruisse nullatenus dubitabat. Qui postquam ad curiam peruenerat, eumque rex ob anathema caute deuitatum osculari et, ut solet amicos, salutare non ausus fuerat, quasi ob quasdam maximas suas occupationes nondum ut dignus fuerit, et prout plurimum promeruerit, ipsum acceptare non posse simulauit; et ita in dies acceptabilem suum dilatum procrastinauit. Ipse autem aliquantulum subiratus, se dedignationi et delusioni habitum proclamauit, donec tandem certissimas [189 1Kb] digne salutationis inducias et grates a rege sibi deferendas pertinax  extorsit. Set in ipsa nocte statuti diei gutture eius lethali quodam tumore repente prefocato, morte damnandus eterna, rege non uiso et insalutato, in puncto celerrimus descendit ad inferna.

Ita rex partibus illis quecumque et undecumque  poterat, auri, argenti et palliorum copiosa pondera percupientissime corradendo, per totam quadragesimam peragratis, nullam deinceps ab apostolico regni iam interdicti, ut oporteret, licentiam petens, uerone diem palmarum animosus plurimum et perturbatus celebrauit. Inde etiam intimus suorum uercellensis antiepiscopus digressus, in uia, qua letanter pergebat, subitanea morte et ipse preoccupatus, equo, cui presidebat, ilico lapsus, in momento satis infeliciter exspirauit.

Postquam uero regni primates perfidiam regis [190 1Kb] , et pacti quod ad Oppinheim actum est infractionem, fugam illius et reconciliationem simulatoriam, et cuncta per Longobardiam eius molimina artificiosa compererant, Ulme post natalem Domini  aliquid super tam grandi negotio consiliaturi conuenerunt. Et quia pauci pre hiemis niuose et frigoris nimietate asperrima impediti illic conuenerunt, missis litteris et legatis suis principibus et episcopis Lotharingorum et Saxonum, nec non Baioariorum, item eos per fidem, quam inter se ad inuicem pepigerant, et imprimis per misericordiam Dei obsecratos sollerter admonuerant, et plurimum sollicitantes rogitauerant, ut uel saltem in 3 Idus Martii apud Forichheim conuenirent, ibique habito colloquio et prudenti consilio diffinite terminarent quicquid eis optimum uideretur de statu regni et ecclesie, et uite illorum necessaria contuitione. Abhinc etiam, utpote qui plurimum anxiati undecumque se premuniri queritant, domno apostolico, qui adhuc apud  Canusium moratus est, litteras supplices et sollicitudinum instantium plenas dirigebant, et colloquium condictum et sue uoluntatis propositum ipsi intimantes, eius super hec, ut in omnibus illorum causis oportuerit, consilium, auctoritatem, auxilium, nec non litteras huiusmodi indices [191 1Kb] cum legatis ipsius, ad se quantotius ab eo dirigi humillime rogitabant.

Domnus autem apostolicus, ut est non minime compassionis et benignitatis, iuxta quod ipsi tam desiderabant, toto sollertissimus conatu dignanter peregerat, et ad idem colloquium sancte Romane ecclesie diaconum cardinalem, nec non Massiliensem abbatem legatos  cum litteris suis commonitoriis transmiserat. Ipse autem in castello eodem,  quamquam pro tot et tantis hereticorum et scismatieorum scandalis et repugnantiis non parum mestificatus, usque in Augustum mensem perstitit  et inde Romam suam, dum uia sibi in partes Theutonicas ad tot discordias componendas non patuerit, cum maxima acceptus dignatione ciuium Romanorum sibi occurrentium et uenerabiliter eum salutantium, satis gloriose reuisitauit.

 Dux etiam Roudolfus cum consilio ceterorum regni principum, postquam regem uere reconciliatum audierat, nuntium direxit ad eum, nimis obnixe et dignanter obsecrans, ne ipse omnino in Theutonicas partes ueniret prius quam aut papam siue imperatricem illuc premitteret, qui ipsi dignam susceptionem et pacificam studiose prepararent. Ad hoc sane papa, ab eodem legato conuentus et inuitatus, sese paratissimum exhibuerat, set non nisi accepta ab ipso rege pacis et fidei securitate iureiurando sibi contestata. Rex uero legationem peruicaciter dedignatus, nec pape securitatem, neque oportune premissionis dignatus est peragere postulationem.

Denique in Idibus predictis, ut deliberatum est,  ex magna parte optimates regni conuenerunt. Ibique habito colloquio, perquam multis [192 1Kb] iniustitiarum et iniuriarum calamitosissimis [193 1Kb] proclamationibus et querimoniis, quas sibi et totius regni primatibus et ecclesiis inlatas haberet, regem accusabant; et quia papa, ne ut regi obedirent aut seruirent, ipsis tam interdixerit, regni dignitate priuabant, neque regis saltem nomine dignum ob inaudita ipsius millefaria flagitia adiudicabant; set alium sibi pro illo eligere et constituere unanimiter destinabant. Legati autem sedis apostolice audito illic tam sacrilego homine, non parum quidem mirati sunt, quod tamdiu illum super se sustinuerunt. uerumtamen id quod iniunctum erat eis, non reticebant, quin potius in audientia cunctorum propalabant  sue legationis commonitorium, ut si quolibet sue cautionis artificio posset fieri, isto adhuc aliquamdiu qualitercumque sustentato, alium sibi regem nequaquam constituerent; alioquin ipsi, quia multo melius sue necessitatis expertum non ignorarent periculum, quodcumque sibi optimum pre ceteris indicarent, apostolico non contradicente peragerent. Ad hec etiam littere apostolice in presentiarum recitate sunt  , in quibus preter seriem et notitiam date regi christiane communionis commemoratam et illud continebatur, quia non multum de penitentie illius spe et prouectu [194 1Kb] letandum suis subditis foret, quoniam quidem Longobardos, quos inobedientes satis inuenerat, inobedientissimos et ex malis pessimos reddiderit, et idcirco cunctis, qui sub manus  illius sceptro antea fuerint, apostolica uigilantia sollerter multum exhortatum et consultum est, quatinus ob huiusmodi necessitates feliciter superandas domino Deo se unice commendatos, in uia et amore iustitie in dies semper attentiores et prouectiores cucurrerint, et sic currendo in ea perseueranter, diuinitus coronari commeruerint.

Proinde nimis in Dei gratia confisi et corroborati,  episcopi seorsum, et senatorius ordo seorsum, pro constituendo rege diu multumque consiliati sunt. Tandem sane totum senatorum nec non populi nouarum rerum cupidi collegium, episcoporum primum, utpote spiritalium uirorum, diuinum et spiritale nominandi et eligendi regis dum exspectaret attentissime suffragium, dux Alemannie Ruodolfus primum a Mogontino episcopo, deinde a ceteris in regem ab eis nominatus et electus est. Hos sequitur sine mora totus senatus et populus, solita iurisiurandi fidelitate sese illi omnes in id ipsum legittime subiicientes.

Hac electione uere non heretica, utpote communi totius populi suffragio et laudamento, in non desiderante, nolente et coacto homine legittime sic peracta,  confestim inde per Babinberch et Wurciburch peragratis, in media quadragesima Mogontiacum perueniens, ab eisdem episcopis et totius populi conuentu sibi illic in iustum regem rectorem et defensorem totius regni Francorum laudatus unctus et ordinatus est.

Eodem die mox ciues Mogontini bellum ex industria mouebant in eum, ex quibus plus quam centum ceciderunt, et duo tantum ex parte regis; ceteros fuga et noctis imminentia uix a morte defensitant. Sic regis milites uictoria mirabiliter potiti sunt, et tantum ciuibus pauorem intulerant, ut summo confestim mane episcopo et domno [195 1Kb] suo sese reos dedissent, et eius adepta gratia, gratiam quoque regis, ipso cum quibus poterat omnibus interueniente, uix acquisissent.  Ciues etiam Wormatienses, assumptis undecumque non modicis militaribus presidiis, contra regem et episcopum suum rebellantes coniurabant. Unde preterita eadem ciuitate rex Triburia diuertit, et sic per Laurisham et Ezzilinga proficiscens, diemque palmarum Ulme subsistens, ad usque uindelicam Augustam ibidem pascha acturus pertenderat. In paschali enim ebdomada perplura que regno et ecclesie sancte necessaria fuerant, illic tractare et disponere cum principibus suis proposuerat; set ipsi statim se ab eo retrahere, quo nescio id infortunio actitante, uiritim inceperunt. Non solum uero nouitii milites, set etiam antiqui, qui ipsi iureiurando iam olim fidem suam confirmauerant, et ipsi periurium paruipendentes apostatauerant. Qui etiam ab Herbipolitana  iam ciuitate litteris ad papam inuitatoriis premissis, quatinus in nostras partes pro regimine ecclesiastico uenire dignaretur, ductores ipsi dirigere destinauerat: set id tunc omnino peragere pre militari penuria non poterat. Tres solummodo  secum uix collegit episcopos, Herbipolitanum, Wormatiensem, et Patauiensem. Quartus ille Augustensis, toto quo poterat uersutissimus ingenio, corde durissimus adamantino, sedis apostolice legatis et canonicis eorum sententiis tam pertinax toto biduo restiterat, quod nequaquam ad obediendum pape siue regi constringi poterat. Ad extremum, quamuis simulatorie, uix conuictus ab omnibus, in communicatione domini regis sui Heinrici confessus est se peccasse, et ob id sacerdotio suo a legatis apostolicis priuatus et digne penitentie subactus est. Set tamen antequam abirent, rege id suppliciter ab eis uix omnifariam inplorante, ad tempus solummodo ipsi officium suum concessum est.

Ibi profecto in die sancto pasche, cum rex et  omnis clerus et populus in processione non modica ad ecclesiam sancti Iohannis sollemniter astarent, a legatis apostolicis  preceptum non sine ratione et canonica datum et confirmatum est, ne ultra omnino usurpatio hec in ecclesia fieret, que a nonnullis simplicioribus fratribus temere et presumptuose contra decreta Clementis pape actitatur. Solent namque in sabbatho sancto pasche ante infusum chrisma in aquam baptismi, omnes circumstantes ex ipsa aspergere, et ea in uasis suis accepta, sic per totam quinquagesimam  huiusmodi tantum abutuntur usurpatiua et inordinata aspersione; non attendentes sancti pape Alexandri rationabile et inrefragabile statutum  , qui precipit ut in omnibus Dominicis diebus exorcismus  salis et aque a sacerdotibus agatur, et inde populus, officine et loca eorum aspergantur. Ubi celle sancti Galli a fratribus regulariter electus abbas preficitur Lutoldus, eiusdem cenobii frater reuerendus  .

Rex ibidem pascha festiue satis peracto, per Ulmam reuertendo Augiam intrauit, et inde Constantiam peruenit. Unde episcopus ciuitatis, apostolice sedis legatorum audientiam nec non regie maiestatis presentiam cautissime deuitando, in quoddam castellum comitis Ottonis  secessit, et ibi per totum illum annum perstitit, officio sibi iam priori anno ab apostolico prorsus interdicto, et tamen ob id ab eo nequaquam deuitato. Ipse namque Wormatie cum a conspiratione inobedientie conscripte [196 1Kb] resurgeret, extunc, quod nos pro  miraculo debite ultionis diuine notamus, claudicare cepit, et sic deinceps debilitatus claudicauit [197 1Kb] , set tamen communionem, non officium, ab episcopo Patauiensi ante Oppineimense [198 1Kb] colloquium iam recepit. Et qui toto biennio antea ad hoc cogi nequaquam  poterat, extunc ordinare clericos, ecclesias consecrare, et cetera episcopalia iura perduellis et contra fas pertinax frequentare nequaquam quieuerat. Apostolici uero legati, conuocato illic fratrum collegio, capitulum pro fuga et inobedientia episcopi illorum, nec non pro ceteris ipsius temeritatibus, neglegentiis et presumptionibus cum eis fecerunt  . Ibi datis induciis episcopum ad se uocauerunt, et ne quis officium illius reciperet, ex apostolica auctoritate firmissime preceperunt. Symoniacam heresim et Nicolaicam [199 1Kb]  , que in episcopatu illo, cui ualde infinitus subest populus, ultra modum regnat, iuxta sententiam in Romana synodo datam omnino damnauerant. Et speciale preceptum pre ceteris ibi replicauerant, ne quis christianus clericorum ob incontinentiam damnatorum  officia omnino reciperet. Ibi quoque dum quorumdam sacerdotum iudicia et septem confratrum suorum super hec testimonium pro recipiendis ecclesiis suis, quas Symoniace acquisisse testimonio multorum laicorum euidentissimo conuinceretur, ab episcopo illo recipi solere comperissent, canonica ratione hec iudicia et testimonia prorsus recipi non licere inrefragabiliter comprobabant. Si autem exceptis heresibus pro crimine quolibet accusarentur, huiusmodi iudicia et testimonia non reprobabant. Pro heresibus uero si quis accusaretur clericorum, super hunc omnium christianorum catholicam fidem habentium, clericorum, laicorum, uirorum ac mulierum testimonium recipi debere  rationabiliter affirmabant. Proinde hoc, quod canonica scripturarum auctoritate fiendum contestati sunt, pro huiusmodi causis omnino obseruandum apostolica sanctione et cercione preceperunt.

Rex denique inde Turegum perueniens, illic aliquantisper morabatur. Ea tempestate maxima pars incontinentium clericorum et Symoniacorum, contempta apostolica sententia, pertinaciter iam reuersa est ad uomitum suum, animata regis Heinrici necnon antiepiscoporum illius spe adiutoria et defensione. Et quia corrigi per Roudolfum regem non parum formidabant, ipsum damnando, anathematizando, et modis omnibus detestando, omnifariam ei aduersari et calumniari non cessabant. Heinricum autem, quem ab olim iam ferme totum regnum,  utpote flagitiis et facinoribus uulgatissimis infamem, ab ecclesia longe profanandum calumniose proculcauerat, laudibus nunc e contrario inmanissimis super celos exaltatum et quasi iniustissime damnatum satis eiulabiliter proclamauerat. Set istud summopere huius adulatorium laudamentum, illius autem hostile uituperium, quod tamen salua illorum  pace dixerim, heretice et incorrigibiles persone antichristianorum episcoporum, nec non supparium illorum clericorum, canonicorum, monasterialium, uillanorum sacerdotum, et huiusmodi chorus synagogarum, dogmatizare et undique disseminare, et mendaciis inauditis attestari non quiescebat. Turba autem plebeiorum ab huiusmodi personis seducta, nichil aliud credidit, nil aliud egit seu sciuit, nisi quod illorum sermociniis et pseudotestimoniis semper audiuit. Unde liquido non minima scismatum diuersiclinia per totum regnum exorta sunt. Nulla propinquitatum natura, non amicitiarum fiducia, non debite subiectionis obedientia, nullus diuini timoris siue amoris respectus, non fidei pactum, non iustitie debitum, nullius honor uel  reuerentia persone, nec fere quicquid fas et ius diuinum semper in suis statutis continuit, sua lege et ordine dispensatorie saltem consuetudinis obseruantia uel imaginatum constiterat; set a minimo ad usque maximum cuncti auaritie sollertissime et indifferenter, non diuina nec humana attendentes, studuerant. Disciplina nusquam, pudor reuera pretiosus, ueritas rarissima erat, mendaciorum myriades ubicumque regnabant. Sic fraudium inmanitas, scandalorum asperitas, nec non malorum omnifarius omnium numerus, sese ultra modum propalare nequaquam cessauere.

Rex uero Heinricus pascha in Aquileiensi episcopatu commoratus, postquam sibi Longobardos omnibus modis allectos, et in solitam subiectionis  fidelitatem [200 1Kb] adiuratos, sue uoluntati consentaneos auxiliarios et prorsus indiuiduos satis artificiose conduxerat, et filium suum Symonianis [201 1Kb] antiepiscopis, Mediolanensi, Placentino, et ceteris per Italiam excommunicatis procurandum commendauerat, ipse uxore assumta et, quam eo locorum qualitercumque corraserat, non parua peccunia, per Carantanie abruptas angustias Baioariam cum paucis clandestina et inopinata surreptione uix intrauerat. Mox Ratispone cum Pagoariorum Bemiorum quoque, nec non Carantanorum principibus et, quem secum inde huc adduxerat, non multum uiro probabili patriarcha Aquileiensi, habito colloquio de his omnibus que acciderant, ipsis ut et nuper Longobardis non minimas sue depositionis  querimoniarum proclamationes lacrimosus proposuit, et ut se ope illorum astitrice de his ad uotum suum ultum iri posset, quos ipse ex quibusdam pauperibus in tam magnos dominos sublimatos extulerat, dignitatibus et beneficiis ipsorum eos a se gratanter et munerandos, dignificandos, ut fidelis simis suis promiserat. Ad hec magnificis muneribus  mox ipsi [202 1Kb] indifferenter corrupti sunt, et qualicumque ingenio excogitare potuit, sibi in auxilium undecunque satis obnixe contracti sunt [203 1Kb] , non modicam auxiliariorum militiam, scilicet ad duodecim ferme milia, in breui collegit; quibus regi nouo congredi attemptans, sese in occursum illius manu bellatoria promouebat. Preter hos tota fere Burgundionum uirtus, Basiliensis et Argentinus  antiepiscopi, qui nuper ab apostolico reconciliati et in parte iustitie se deinceps permansuros professi sunt, non modica quoque pars Francorum, Herimannus comes Palatinus  , qui gener regis Roudolfi futurus erat, et maxima pars militum regis, quos iam diu adiuratos sibi fidelissimos fore non dubitauerat, nec non omnes fere  consanguinei et proximi illius, quibus ipse semper fidelissimus exstitit, in omnibus Heinrico regi una adheserant; ab isto autem uiritim, fidem et iusiurandum paruipendendo, se subtraxerant [204 1Kb] . Et hoc, quas maxime pre ceteris notauimus, tribus actum est ex causis. Quia per illum ad iustitie regulam corrigi, ut et predictum est, non minimum formidauerunt. Et quia propemodum naturale est, semper ciues uitiosos uirtuosis ciuibus inuidere. Et quod proprie idolis seruire est. Omnes quippe queritabant et exigebant ab eo insatiabilem sue cupiditatis uoraginem prodigiosa effusionis inaudite ingurgitari abusione; scilicet ut regnum, quod ut colligeret miserabiliter [205 1Kb] dissipatum coactus suscepit, miserabilius [206 1Kb] inter eos dispertiendum omnino dissiparet.  Et quia prudens eis in hoc non consenserat, ad antiquum dissipatorem suum preter sane mentis pauculas nimis personas, omnes mirabiliter uelut in sentinam coinquinandi confluxerant.

Unde Heinricus rex, tanta auxiliatorum copia roboratus, Alemanniam predis rapinis et incendiis deuastaturus inuaserat. Nulla uero inter sanctum et profanum differentia erat. Bemii quippe mulieres in ecclesiis palam constuprauerant, captiuas more suo abduxerant, ecclesiam et stabulum eiusdem reuerentie computauerant; et sic fas nefasque simul omnes confundentes, ethnicorum insania partem non modicam illius patrie hostiliter nimis perlustrabant; scilicet a patribus Austri-Francie et Moinonis  fluuii per Nechoram fluuium et Ezzilinga oppidum ad usque Ulman et Danubium, quamquam non sine maximo metu, qualitercumque pertingebant. Sciebant quippe, regem Roudolfum in obsidione cuiusdam castelli iuxta Danubium non cum parua militia consedisse, et illic militum suorum, quos undecumque  colligere in tantillo temporis articulo potuerit, conuentum exspectasse.

Rex autem Heinricus habito Ulme, cum quibus poterat, colloquio, regem Roudolfum cum ducibus suis Berhtoldo et Welfo et ceteris Alemannorum ipsi consentaneorum maioribus, secundum legem Alemannicam, quasi dignos iugulari, fecit sententialiter adiudicatos damnari, et pariter dignitatibus et beneficiis suis priuari; quibus confestim nonnullos suorum beneficiatos ditauit; et sic in auxilium sibi hos, et omnes quos potuit, more suo adiuratos obnixe conduxit. Ibi patriarcha predictus cum litteris pseudographis, quasi a domno apostolico in has partes per illum transmissis, coram populo recitatis, regem suum omnimodis [207 1Kb] defensitando, et quasi  authentica hac maiestate eum cunctis commendando, ipsum in regni fasces dignissimum assentatorie satis idoneauit. Qui tandem post huiusmodi mendacem assentationem se domum festinanter proripiens, et sumptuoso multum apparatu se in regis qualecumque suffragium studiosissime militaturum rependens, maniaco furore derepente factus est arrepticius. Et hac amentie metuenda cunctis passione [208 1Kb] aliquantisper ad exemplum mendacibus et apostatis demoniace satis discruciatus, damnabili consummatione insanissimus exspirauit. Et sic cum nonnullis suorum subitanea itidem morte direptorum ad sedem suam tumulandus reportatus est  . O quam timendus Deus ultionum dominus! et quam terribilis in consiliis super filios hominum! Iste homo iam  pridem zelo Dei succensus, et cum honestissimis Dei uiris, archiepiscopo Iuuauensi et episcopo Patauiensi et cum ceteris Christi militibus, ad Oppineimense [209 1Kb] colloquium preterito anno perueniens, non parum quidem pre ceteris regni primatibus ecclesiastice correctioni et christiane religionis discipline et meliorationi necessarie sollertissimus studuit, et quasi angelus Domini exercituum, et secundum suum nomen  princeps patrum, regi Heinrico nec non cunctis Deo et sancto Petro inobedientibus et repugnantibus gladio spiritus ancipiti minax multum et horrendus uiriliter undique obstiterat. Nunc autem non modicis mammone corruptus illecebris, a zelo [210 1Kb] et iustitia Dei leuissimus apostata et princeps erroris infeliciter declinauit.  Unde Deo iudice, equitatis seruantissimo, et hic in exemplo cunctis intueri uolentibus partem calicis sui parumper pregustauit, et pregustatum in eternum et ultra non exhauriendum epotare siticulosus semper minime cessabit.

Quem Augustensis episcopus non minus infeliciter  est consecutus. Hic regi Roudolfo in proximo pascha quamquam uix hominatione et fidei non ficte pactione firmissime confederatus, ilico dum reuersus est rex Heinricus, ipsi gratulanter occurrens, omnifariam [211 1Kb] quoque adulatus est, et in comitatu predicto usque ad Ulmam ipsi studiose obsequialis et fauoralis non deerat. Illic etiam missarum sollemniis usque ad locum communionis ab eo peractis, ad regem et ceteros auditores se conuertit, et parum quid sermone assentatorio de instantibus causis precontionatus, coram omnibus sua sponte professus est se sanctam eucaristiam in probationem et huiusmodi iudicium accepturum fore, quod causa domini sui Heinrici regis iusta fuerit, Roudolfi autem prorsus iniusta. Et sic, ut in iudiciis solitum  est, hac sacramentali conditione premissa, scilicet ut id Dominici corporis et sanguinis sacramentum ita sibi ad salutem corporis et anime profecerit, uti causa obtinendi regni Heinrico regi domino suo iusta et rata fuerit, ipse presumptuosus iustitie quasi populis commendande examinator, in hec uerba communicauit. Extunc profecto passione arreptus letali, in dies semper se dolentior contabuit, donec miserabiliter iusto Dei iudicio discruciatus, et presumptionis predicte in se uindictam cecidisse confessus, non post multos dies et ipse morte preuentus amarissima, diem clauserat extremum. Quod itaque iudicium domno pape dux Welf mox fecit deligenter intimari. Cui ipse mox, non mendax propheta, indubitanter remandauit, quod ipse reuera  de hoc prescius esset quia idem episcopus de nouis illius anni frugibus numquam gustaturus fuisset; quod paulo post, ut diuinauit uir apostolicus, rei comprobauit euentus. Quamquam non idcirco populis his et huiusmodi signorum ostensionibus satis superque commonitis, necessitatis ecclesiastice et correctionis sue causa, hoc regis Roudolfi iustissimum omnino et desiderabile suffragium fuisse peractum nemo ferme sufficeret persuadere, set potius regi Heinrico, omnium bonorum suorum incensori et deuastatori, et tot heresium et scismatum auctori et defensori, toto nisu percuperent indiuidui semper adherere.

Tunc uero, que heresis et seminarium erat clericorum, pertinaces nonnulli passim concionati sunt,  in reges quamquam hereticos et cunctis flagitiorum facinorumque reatibus exoletos, sanguinarios nefandissimos, nec non omnifariam profanos et sacrilegos,  nec ipsius pape nec alicuius magistratuum iudicium et sententiam cadere non debere. Non enim attenderant, Constantinum imperatorem, Pauli [212 1Kb] Constantinopolitani episcopi et heretici sectatorem, in Romana synodo a sancto Martino papa 650 dominice incarnationis anno excommunicatum fuisse  . Notandus [213 1Kb] etiam eis Constantius est, a Felice papa ob Arrianam heresim excommunicatus  . Haribertum regem Francorum a sancto Germano Parisiorum episcopo ob libidinis flagitium non ignorent excommunicatum, et ita ad inferos descendisse damnatum  . Nouerint quoque Hiltericum regem Francorum auctoritate Stephani pape regno depositum, tonsuratum et in monasterium missum, et ita Pippinum in regem electum Francorum  ,  et a sancto Bonefacio episcopo Mogontino ad regnum consecratum. Nicolaus papa Lotharium regem Francorum excommunicauit, eo quod, repudiata legittima uxore sua, Waldradam [214 1Kb] concubinam habere presumpserit  , qui cum Rome se de illatis criminibus excusare uellet, sibique hoc iudicium iniungeretur, ut si innocens esset, fiducialiter ad communionem accederet, accessit temerarius, et de manu domni apostolici iudicium sibi sumpsit. Nam non multo post ipse et omnes fautores eius subita morte perierunt  . Theodosius imperator a sancto Ambrosio ab introitu [215 1Kb] ecclesie propellitur, et ob scelera sua ad agendam penitentiam octo mensibus in custodiam mittitur  . Ludowicus imperator, armis depositis, ad agendam penitentiam episcoporum  iudicio includitur.

Quid namque hoc et que perplura huiusmodi sunt, necesse fuerit sanum sapientibus commemorasse, nisi ob responsiones inportunissime et mendose quorundam morionum garrulitatis? Plurima quippe, regibus inaudita hactenus, in synagogis suis fabulosis ineptiarum et nugarum ludibriosa proferebant priuilegia ius publicum ignorantes, set neque scita sua plebeia, quamuis a sciendo uocentur, plenarie satis scientes. Namque pro motu sui libitus [216 1Kb] quelibet in utramque partem indifferenter et laudabant et uituperabant. Et ut iam pridem res sua uocabula ammiserant, ita apud eos adhuc usque non res set nomina tantum laudi et honori sunt, que absque proprietate [217 1Kb] et officiis suis prorsus  inaniter sonant. Sicut enim lex a legendo, sacerdos a sacro, dux a ducatu, consul a consulendo, grauiones a morum grauitate, siue quod tanto plus  quispiam illorum laborum pondere grauatur quanto ceteris preponitur; ita rex a regendo proprie dici uel denominari comprobatur. Regulam uero, uel quod recte ducat nec aliorsum aliquando trahat, uel quod regat, siue quod recte uiuendi normam prebeat, seu quod distortum prauumque quid corrigat, nominari non ignotum est. Recte igitur faciendo nomen regis tenetur, alioquin amittitur; unde est hoc uetus elogium: Rex eris, si recte facis; si non facis, non eris. Regie igitur uirtutes precipue due sunt, iusticia et pietas; plus autem in regibus pietas laudatur, nam iusticia perseuera [218 1Kb] est. Si autem nec iuste iudicent [219 1Kb] , nec pie condescendant, neque regulam officii sui uel sola saltem nominationis imagine minimum quid attingant, set potius ultra  modum et insanias ethnicorum superlatiuas, uite facinorose et luxuriose libertatem nefandissimi omnifariam et portentuosi exerceant, crudelissima dominandi maiestate populum supprimant, et miserrime supressum deuorent, et ad interneciem [220 1Kb] usque consumant, cur non magis proprie tyranni in huiusmodi fortissimi, quam abusiue et absque rei ueritate reges sint nuncupandi? Tyrannus quippe grece, latine fortis interpretatur; apud ueteres enim fortes reges tyranni uocati sunt. Apud Grecos autem, quod tamquam bases populum sustineant, basilei uocantur, unde et bases coronas in se congiratas ostentant. Notandum preter hec christianis regibus est, qui dominari in populum potius quam secundum nomen suum ipsum regere percupientissimi  sunt, quod de Octauiano in Romana historia scriptum est. Postquam idem pro eo, quod rem publicam augeret, Augustus, iam Cesar et imperator appellatus est, dum ludis et spectaculo Romanorum interesset, et ipsi a populo pronuntiatum foret, ut uocaretur deus et dominus, statim manu uultuque auerso indecoris adulationibus restitit, et appellationem domini ut homo declinauit, ac die sequenti omnem populum dictu grauissimo corripuit, dominumque se post appellari ne a liberis quidem suis permisit. Et si tunc tanti uitrum, rex scilicet idolatra, at nunc quanti christiane dignitatis nobile margaritum? Set hec contra nugigerulos dixisse sufficiat.

His postpaschalibus diebus apostolice auctoritatis littere  omnibus citra Rhenum per Alsatiam  et Lotharingiam et Teutonicam Franciam commanentibus,  set ex nomine episcopis directe sunt, per quas eis omnes coniurationes et pacis perturbationes et discordie, et ne Heinrico regi, ut solet regi, obedirent aut seruirent, interdictum est. Quas pre ceteris Basiliensis et Argentinus antiepiscopi omnino contemptui habentes, flocci pendebant; alii uero, qualibet arte et occasione poterant, quasi numquam directas sibi dissimulantes non propalabant, et tantum, prout posse eis suberat, eis diligenter obaudiebant.

Eadem tempestate abbas Massiliensis  , et cum eo Christianus  sapientissimus monachus, dum reuerti ad domnum apostolicum niterentur, a quo ob sedandas nostrorum discordias in Theutonicas partes missi sunt, a comite quodam Oudalrico  capti, depredati, et in castellum Lenciburg [221 1Kb]  incarcerati sunt. Quos rex Heinricus captos comperiens, non, ut domno apostolico iureiurando pactum iam fecit, dimitti precepit. Cluniacensis autem abbas paulo post litteras ad eum commonitorias transmisit, in quibus satis superque illum pro periurio coarguit; quippe nota ipsi tota reconciliationis et confederationis causa inter papam et regem fuerat, utpote qui precipuus mediator his presto intererat. Insuper ipsi facie reuelata liberrimus demandauit, quod id certissimum perditionis illius indicium foret, quod tam magnos et sanctissimos Dei uiros incarceratos propter iustitiam sedis apostolice contemptor inhumanus non liberaret, set potius intrudi preciperet. Qua ille commonitione satis liberrime coargutus  et uix confractus, etsi non pro Deo, tamen pro tanti monitoris importunitate, uinctos Dei, solutos et liberos, suis autem omnibus depredatos, abire consensit. Qui rerum sibi direptarum rependium iuxta regis preceptum aliquantisper prestolantes, tandem diu frustrati ac delusi, uacui et ferme nuduli ad sancti Aurelii cenobium [222 1Kb] diuertebant. Illic toto humanitatis studio ab abbate Willihelmo et suscepti et multum caritatiue per totum fere annum tractati, pacis tranquillitatem sueque reuersionis possibilitatem cum non mediocri suauitate prestolati sunt.

Rex uero Roudolfus collectis undique militum suorum copiis, regi Heinrico occurrere, et uirtute bellica ipsi congredi attemptare, Deo iudice magnanimus proposuit. Accepta denique ducum comitumque  suorum nec non totius militie sue, que uix ad  quinque millum pugnatorum pertingebat numerum, unanimi satis consultatione, non uisum est eis sanum huiusmodi congressionis consilium, set prudenti cautione differendum ad tempus deliberabant, quousque deinceps tot militantium myriades industrius undecumque contraheret, quibus absque detrimento suorum aduersarios suos oportunitate adoptata subdere, et omnifariam sibi ad seruitium constringere maiestate regia uictoriosus sufficeret. Ipse autem quamuis nolens et inuitus, consiliis illorum acquieuit, et dimissa a se dignanter contracta multitudine, intimisque suis ad tuitionem regni et ad inminentium bellorum inmanitates cauendas diligentissime premonitis, quia a primatibus Saxonum obnixe satis inuitabatur, assumptis secum tribus  episcopis, Patauiensi, Wormatiensi, Herbipolitano, nec non cardinali apostolice sedis, cum nonnullis necessariorum suorum a secretis, in Saxoniam iter suum accelerauit. Quem totis [223 1Kb] regie honoririficientie insignibus et laudamentis gloriosissime satis salutatum et glorificatum, ut et regem et dominum suum oportuit, omni subiectionis et reuerentie dignatione et conamine acceptissimum eum congratulanter magnificabant et uenerati sunt. Ubi equitatis et paternarum illius gentis legum arbiter iustissimus, absque personarum acceptione omnium proclamationes querimoniarumque incusationes sollertissimo iustitie scrutinio iudicialiter coram se diffinire conatus est. Unde non inmerito, cum ille prior pro motu sui libitus, in illos semper efferatus, predis,  rapinis et omnibus pressurarum modis grassabatur, iste iuste iudicans, cum rigore iustitie praua queque in directa reformans, ab omnibus pariter amabatur. Uxor  autem regis in partes Burgundie a Turego diuertens, in quodam castello suo, plurimas Burgundionum illic passura iniurias, plus quam annum dimidium morabatur. Quippe Basiliensis, Lausannensis et Argentinus antiepiscopi, cum omnibus quos ad se attraxerant, mox predis incendiis et omnimodis persuasionum et inpugnationum pressuris cuncta que ad regem pertinebant studiosissime deuastabant, quousque totam ferme illam patriam sibi regique suo subiiciebant. Set non absque malo et detrimento suo. Bis quippe a militibus regis Roudolfi uicti, cesi et fugati sunt Burgundionum  turme, que partes Alemannicas predature inpetu hostili superbissime [224 1Kb] inuaserant.

Rex autem Heinricus ab Ulma se in Pagoariam proripuit, et diuisis inter suos et ducis Welfi et ceterorum sibi rebellantium beneficiis et ecclesiarum bonis, set maxime Patauiensis, omnes quoscumque  et quomodocumque poterat, ad se more suo, scilicet iureiurando, undecumque contraxerat; et sic expeditionem in Saxoniam contra regem Roudolfum, et in Alemanniam contra duces Berhtoldum et Welfum et ceteros illorum suffraganeos, sollertissime disponebat. Et ferme nullus de Pagoariis erat, preter archiepiscopum Iuuauensem et comitem quendam Eggebertum  , quin iuxta uoluntatem illius ipsi assisteret et consentiret. Eadem tempestate quidam comites de Alemannis, iam pridem regis Roudolfi electissimi adiurati milites, turpis lucri causa ab eo apostatabant, et occupatis quibusdam castellorum presidiis, predis, incendiis et totis rapinarum et peruasionum direptionibus in dominum suum, in ducem Welfonem, in bona ecclesiarum,  nec non in omnes a se discordantes, totis uiribus et artibus inhumanissimi per totam prouinciam, prout poterant, grassati sunt. Undique igitur huiusmodi motus per prouincias omnes ab utriusque partis sectatoribus promiscue, ut in bellis solet, per totum annum illum agebantur. Unde fames non minima, et quia terra fructum suum non dederat, et quia predictis uiolentiis raptores et latrones omnia consumpserant, per partes nostras effecta, multos contabescere et miserabiliter interire cegerat. Diuine pariter ut et seculares legum constitutiones nec nominabantur saltem his diebus, set unusquisque, prout poterat, ita se iudice et correctore uictitabat. Inaudita hactenus discordiarum scismata, fraudium turpisque questus ignominia, et  in ipsis etiam ecclesiis, quo ob spem pacis et defenfensionis res suas conseruandas omnes congesserant, a contemptoribus Dei innumera clam et palam sacrilegia plorabili maiestate imperiose passim conregnabant.

His denique domnus apostolicus auditis, litteras  specialiter legatis suis nec non omnibus qui in Theotonicis partibus sunt, maioribus et minoribus, transmittebat, toto nisu reuera percupientissimus, ut quolibet ingenio posset, nostris ei suffragantibus, componende pacis causa in hanc patriam perueniret. In his, inquam, litteris legatis suis precepit, ut utrumque regem firmissime premonerent, quatinus sibi uiam cum pace et securitate in has partes et hos, in quibus confidere posset, ductores concederent,  ut Deo fautore tam precipuas discordias sedaret. Et illum qui sibi in hac causa et ceteris regni sapientioribus et melioribus consentire et obedire nollet, publica excommunicatione ab ecclesie membris damnatum omnino separarent; ei autem qui obediret, regni monarchiam apostolica  auctoritate imponerent; et omnibus qui in regno essent, ipsi, ut oporteret, regi obedirent, subessent, seruirent, et omnifariam eum ad statum et edificationem ecclesie sublimatum dignificarent.

Ad hoc Roudolfus rex cum suis omnibus promptissimus obediebat; sed quia uias per Alpes undique obclusas et insidiarum plenas Heinricus rex sub sua manu obtinuerat, id frustra uoluerat, quod nequaquam ad effectum perducere poterat. Heinricus autem rex timens apostolice auctoritatis iudicium, suis omnibus unice precepit, ne quis ad se accessum inueniret, qui legationem apostolicam haberet; quasi se hac arte defendere ex ratione a reatu uulgatissimo sufficeret. Iam enim aliud quiddam intenderat potius quam obedientiam. Expeditionem scilicet,  quam omnes sui iam iurauerant, in Saxoniam. Unde se de Pagoaria cum quibus poterat omnibus in Iulio mense retraxerat in suam Franciam, illic undecumque collectitans militie non paruissime qualescumque copias.

Rex denique Roudolfus postquam comperit, in se et in suos tot cohortium militarium contracto ipsum tantopere institisse collegio, ipse non diu moratus, occurrere et bello ei congredi industrius multum attemptare non cessauit. Et sic ad usque Herbipolim perueniens, illic eadem obsessa ciuitate aliquantisper tardauit, ea scilicet occasione; ne si ad Renum tam copioso exercitus sui impetu festinanter pertenderet, ipse timidus et exterritus ad cum transmeare non auderet. Illic etiam duces Berhtoldum  et Welfum et ceteros militum suorum Alemannorum cuneos prestolatus auxiliarios, quibusdam machinis et instrumentis bellicis urbis [225 1Kb] muros destruere sollertissimus moliebatur. Ipsi autem numero quasi quinque milium occurrere ei gratulanter accelerabant.

Rex uero Heinricus explorato illorum comitatu, per triduum illorum itineris quendam articulum occupauit, bellum eis non cum paruis suis cohortibus inferre temptaturus. Illi autem congressionis illius percupientissimi, iter ad eum festinanter promouebant. Et cum tam proximi conuenissent, ut non plus quam duo miliaria a se distarent, et omnes in id ipsum armati bellum cum rege audenter destinarent conserere, ipse se eadem nocte fuga ab eis proripiens  cum suis, ante solis ortum pre ceteris Wormatiam suam cum ludibrio et probris ipsorum etiam uillanorum ingreditur. Ipsi uero comperta fuga eius, usque ad castrorum locum illum persecuturi [226 1Kb] , cum non mediocri impetus terribilis festinantia pertenderunt. Et cum tam longinquatum iam a se et tam uehementer exterritum eum ab explorantibus comperissent, ab insectatione proposita satis mestissimi cessauerunt; iter autem propositum  ad dominum suum glorianter peregerunt.

His itaque diebus cardinalis Romanus  litteras, ut iussum est ipsi, commonitorias ad Heinricum regem pro predicta apostolici aduentus ad nos causa per quendam monachum Herbipolitanum dignanter transmiserat. Hunc autem, ante quam ad ipsum peruenire posset, quidam ex secretalibus eius, causa itineris illius diligenter explorata, captum et male tractatum, nec non seruientem illius miserabiliter uerberatum, incarcerabant; litteras uero ablatas non ut apostolicas, set quasi diabolicas, omnifariam profanabant. Mox ad eum denuo litteras idem cardinalis Romanus per quendam militem familiarem ipsius pro eadem re artificiosus dirigebat; quas sub alterius quidem persona ipse apportatas  suscepit et recitari fecit, set aure statim obdurata, litteras auditas efferatus nimis floccipendit, latorem illarum itidem captum in custodiam mitti precepit; qui post paullulum fuga dilapsus ab eo, uix comite uita se e custodia proripiebat.

Interea toto quoad poterat nisu exercitum undecumque non modicum industrius contraxerat, et Reno cum quibus collegerat omnibus retransito, occursurum se regi Roudolfo simulabat. Illic inter Renum et Nechoram fluuium, eius undique uadis qualitercumque obstructis, castra metati sunt, Pagoariorum exspectantes auxilium. Rex denique Roudolfus comperto illorum metatu, relicta urbis  obsidione et machinis suis desolatoriis, festinato multum impetu ad ipsos, pugne illis inferende  auidissimus, audacter pertenderat. Confestim ergo ad ipsam usque ripam fluuii predicti animo audaci pro regni sibi inpositi et christiane religionis defensione bellaturus perueniens, hostibus e contrario ulteriorem ripam ad tria ferme miliaria cum suis copiis in longum occupantibus, transuadandi locum nequaquam inueniebat; quippe ripa ex aduerso tam altissima eminebat, quod nemo, ne dicam eques, pedes saltim illic ascensum preter uada artissima duo sola inuenire potuisset.

Tunc Roudolfus rex ipse inclamitauit et rogitauit multotiens regem Heinricum et una ceteros primicerios exercitus, ut si regnum [227 1Kb] sibi tam pertinaciter tantoque iure obtinere decerneret, unum e duobus eligeret; aut ille sibi ad se transuadandi  locum daret; sin autem, ipse ad duo miliaria ripam et locum que occupauerat relinquens, retrogradus abiret, donec cum tota sua militia ad se itidem transiret; et si in illo minime aliter confideret, hoc iureiurando pactum inuiolabiliter confirmaret: demum uero iustissimi iudicis censure uterque causam suam decernendam deuotissime commendarent, et sic aut duello ipsi soli, aut si potius prudentioribus et melioribus regni consilium uideretur [228 1Kb] , publico  bello pro iustitia sua comprobanda domino Deo moderatore indilate concertarent. Rex autem Heinricus aure surditiosa obmutescens, nullum ei responsum dedit. Hic uero, ut id tota simplicitate dictum ostenderet, quod tantopere ab eo exegerat, et ut ad huiusmodi iudicium eum quolibet ingenio irritatum prouocaret, loco suo et castris se cum suis ad duo miliaria quasi fugam simulans dimouebat. Sequenti denique die cum non in hoc etiam profecisse se persentisceret, iterato impetus bellici accursu metatum pridianum audacissime occupauit, ut si arte seu [229 1Kb] uirtute qualibet attemptare posset, ipsi bellicose [230 1Kb] qualitercumque congredi conaretur.

Tunc quidam de primatibus regis Heinrici bellum omnino detrectantes, et dedecus sue timiditatis et  manifeste iniustitie conscientiam quantalibet honoris, quamquam falsarii, occasione defendere percupientes, pacis compendium fideique pactum a ducibus Berhtoldo et Welfo obnixe queritabant, quatinus sibi ad alterutrum pro instanti necessitatis tante articulo colloqui quid familiarius licuisset. Quo, prout rogauerant [231 1Kb] , pacifice colloquio illis concesso, ad illud ilico hi qui ex utraque parte idonei uisi sunt conuenerunt. Illic sermociniis diuersis ab utraque parte diutius consertis, hec collocutionis summa postremo diffinita est: ut uidelicet in primis inter se pacem firmiter condixissent, bello inminenti prorsus tunc ea conditione dirempto et consopito, quatinus maiores totius regni omnes post paululum preter ambos reges ad colloquium iuxta  Renum conuenirent, et ibidem cum legatis simul apostolicis iustissimo [232 1Kb] rationis iudiciarie examine, quid optimum, quidue iustissimum super tam grandi causa foret, diiudicandum deliberarent; et alterutri regum qui diffinitionibus illorum non consentiret despecto, communi uoto contrairent; alteri tandem consentaneo tota fidelitate et subiectione, ut regi oportet, obedientissimi seruirent. Cardinalem autem Romanum Treuirensis et Metensis episcopi in predicto hoc colloquio cum quibusdam regis Heinrici consecretalibus primum audire prorsus recusabant, quia a rege non nisi fide data sibi, ne omnino reciperent et audirent papam et legatum illius, licentiam acquirere ad conlocutionem et pacem predictam agendam poterant. Postremo  tamen, licet coactissimi, eundem legatum et litteras sanctionesque apostolicas et audierant, et ut par fuit tota ueneratione susceperant. Sic pro colloquio condicto peragendo, ne quis regum seu principum qualibet arte uel factione id impediret, fide ad alterutrum data et accepta, et pace pariter donec omnes in sua redirent condicta, Roudolfus rex cum suis in Saxoniam [233 1Kb] glorianter redit.

Rex autem Heinricus in eodem loco Pagoarios  suos aliquot diebus prestolatos [234 1Kb]  et de manu regis Roudolfi, cui fere obuiauerant, pacis predicte interuentu liberatos mox assumebat, et inito cum eis consilio, Alemanniam predis et incendiis denuo inhumanissimus deuastabat, principibus Alemannorum nuper de bello predicto reuersis, et tam ex inprouiso fraudulenter inuasis. Quippe tunc maxime pacem putabant, et idcirco milites suos ex itinere fatigatos domum abire iam securi permittebant. Set tamen non sine maximo suorum detrimento patriam illam peruaserat.

In eodem itinere in loco campestri, cum circa se undique incendiis ardere et fumare regionem depopulatam contemplaretur [235 1Kb] , ubi preter alias plures una ecclesia cum plus quam centum hominibus  combusta et desolata est, Imbricconi Augustensi episcopo, ut et predictum est infeliciter defuncto, Sigifridum capellanum suum, reprobato eo quem fratres canonice electum iam habuerant, qualitercumque supposuit, non ut ecclesiam regeret, set ut sibi ad ingruentia bella ope indiuidua presidio assisteret. Quod deinceps ita res probauit. Eodem die et loco celle sancti Galli quendam consanguineum suum  , eiusdem loci non monachum, eadem intentione constituit super abbatiam [236 1Kb] , eo itidem reprobato, qui regulariter a fratribus electus, a rege Roudolfo illuc abbas ordinatus est. Qui pariter ut Augustensis suppositus, dehinc contra regem Roudolfum non regulariter, semper loricatus, bella non monachica sollertissimus astruxit. Aquileie quoque  Heinricum [237 1Kb] , Augustensem canonicum et capellanum suum, patriarcham, reprobato eo qui canonice a clero et populo electus est, qualitercumque apposuit. Deinde in Pagoariam itinere quo cepit profectus est. Inde collectis undecumque militum suorum auxiliariis cohortibus, iterum [238 1Kb] in Franciam reuersus est, set tamen prius Iuuauensi archiepiscopo, simulata quidem fide ad se uocato, et arte omnimoda, si eum sibi adiungere posset, satis superque licet frustra pertemptato. Ipse uero, ut reuera sancte ecclesie immobilis columna, basi ueritatis pondere superni amoris fundatissime superposita, cum se tot uecordiarum uersutiis tantopere capi perspicaciter persensisset, toto quo poterat se inde proripiens studio, relictis suis omnibus, uix ferme  solus in Alemanniam ad sue partis et communionis uiros noctu latenter fugiebat  .

Tandem igitur, cum tempore condicto undique ad colloquium destinatum qui ad hoc uocati nominatique sunt maiores melioresque regni conuenire iam cepissent, rex Heinricus non mediocri iterum collecta militia, fidem per principes eius iam condictam perfidus infringens, pacis pactum efferatus omnino paruipendens, toto quoad poterat ingenio, ne conuenirent,  illis undique sollertissimus obstiterat. Illi autem huiusmodi explorata eius uecordie solita tergiuersatione, causa sue collocutionis et proposite tot discordiarum et scismatum totius regni future confederationis prorsus infecta, quamuis non absque pregrandi murmuratione permoti, unusquisque in sua remeabat. Ipse autem, uti iam deliberauit, solitis incendiis predisque insistens, rebelles suos ubicumque manu maiestatiua pertinaciter peruaserat. Illic Argentinus episcopus  , pre ceteris in huius modi negotiis incentor et auxiliator illius tunc precipuus, quadam die more militari bellicose loricatus, et tot malorum et facinorum armiductor et primicerius, cum ad castra remearet regi suo nimis crudeliter morigerus, morte repentina, cum se lecto  collocaret, in momento preuentus est. Unde sui satis superque exterriti, non parum obstupuerunt, qui uita illius flagitiosa tantotiens scandalizati sunt. Ipse namque contra preceptum canonicum concubina quadam uidua, publica pertinacia inpudoratus abusus est, quam militi suo nuptam, non modica ab eo peccunia et beneficiis emptam abstulerat; dehinc apud papam pro huiusmodi accusatus  ipsam abiuratam non deuitauerat; preterque hec nefandissimi cuiusdam incestus ipsam infamem suspicionem, numquam ob id sua abalienauit fornicaria coitione. Sic Dei contemptor industrius, ut Paulus Samosatenus episcopus ille Antiochenus  , qui feminarum consortio delectatus, clericis suis idem concessit, ne sibi hoc ab eis crimen imputari posset,  cunctis suis canonicis et clericis subparrochianis, nec non toti ecclesie scandalum non minimum effectus, iram Dei promeruit, eterne damnationis rigore feriendus: ue quippe homini per quem huiusmodi scandalum uenit. ue namque in diuinis litteris pro eterno luctu scribitur. Paulus hereticus ille cum damnatus ab ecclesia nollet discedere, ad sui dedecoris cumulum publica inde manu expellitur: hic itidem ab apostolica sanctione pro heresibus suis et flagitiis canonice iam damnatus, superni iudicis sententia ad exemplum cunctis euidentissimum est derepente ut a uita, sic a regno Dei eliminatus. Quem sui acceptum, mox ad sedem suam infausto itinere tumulandum reportarunt.

 Rex uero Heinricus, dum tertio tunc Alemanniam  [239 1Kb] deuastaturus suo ritu peruadere destinasset, et duces Bertholdum et Welfum cum ceteris Alemannorum cohortibus sibi bello congressuros non dubitaret, prudenti quidem consilio occursum illorum declinans, recta in Pagoariam cum suis itione, bello cedens, commigrauit. Dehinc assumptis secum ducis Bemiorum, illorum prouincialium, militaribus copiis, Eggibertum, non parue ualentie et uirtutis comitem, qui sibi rebellauerat, predis, incendiis et castellorum illius obsidionibus pertinax eius deuastator hostiliter inpetebat. In cuius deuastatione niuosas algoris nimietates sic cum suis quamquam uix perpetiens, tribus castellis illius aliquamdiu obsessis, et ad ultimum bellicis instrumentis captis et destructis, peruasor durissimus hiemabat. Ipsum  denique sibi resistere minime sufficientem ad regem Ungariorum cum uxore  suisque omnibus fugatum exulare cegit.

Eadem tempestate Roudolfus rex, postquam predicta expeditione finita in Saxoniam cum suis rediit, et colloquium condictum, regis Heinrici factione et perfidia impeditum recognouit, quid tandem potius ageret non habuit, quam ut iudex equissimus regnum Saxonicum pacificaret, et secundum leges illorum praua queque iustissime examinata corrigeret. Preter hec quosdam [240 1Kb] Westfalorum et Thoringorum sibi rebellantes regia maiestate cercuit. Domno etiam apostolico totam rerum gestarum seriem, directo iam Romam legato, intimari fecit, eius super his consilium et auxilium sollertissime queritans.  Ipse autem ei nichil aliud remandauit, nisi quod litterarum, quas proxime et legatis suis et una omnibus Theutonicarum partium principibus transmiserat, se non ignoraret non modica auiditate effectum exspectasse. Unde cardinalis ille Romanus non parum quidem animatus, iuxta quod in litteris continebatur, contracto Saxonice prouincie episcoporum ceterorumque principum apud Goslariam collegio, regem Heinricum apostolice auctoritatis sententia in 2 Idus Nouembris  a communione corporis et sanguinis Domini, nec non a liminibus sancte ecclesie catholice iuridicialiter damnatum omnino excommunicauit, eique omnino regni gubernacula interdixit, eo quod summo prime sedis apostolice  pontifici [241 1Kb] prorsus inobediens factus,  regnum, quo in Romana synodo eum iusta damnatum sententia priuauit, et sic priuatum anathematizauit, non ab eo permissus temeritate tanta inuaderet; et insuper uiam et ductum ad tot discordias scismata et totius regni facinorosas et calamitosas simultates componendas contemptor Dei et apostolice sedis, ipsi pertinax omnino uel nunc saltem concedere detrectaret. Roudolfum uero auctoritate apostolica in regnum confirmauit, et omnibus regni optimatibus, ut ipsi ut oportet regi fauerent, firmissime precepit. Per Alemanniam quoque utriusque partis bellicose nimis in alterutrum phalanges diuersis  undique motibus, set circa Danubium precipue, pace prorsus conturbata, predis itidem rapinis et incendiis insistendo, et res alienas, set ecclesiasticas precipue, sibi publica inuasione usurpando, pro posse suo debachantur.

Eodem tempore Agnes imperatrix  huiusmodi seditiones iam diu sedare summopere contendens, exitu felici 19 Kal. Ianuar. diem ultimum clausit. Que duodeuiginti  ex quo sacro uelamine consecrata est annis, regia gloria et una uite mundane uoluptuosis deliciis pro regno Dei spretis, uite religiose stadium certatim aggressa est. Psalmodie et orationibus die ac nocte indefessa semper institit; carnem suam cum uitiis et concupiscentiis, utpote que Christi reuera secutrix fuerit, semetipsa uerissime  abnegata, sedula nimis crucifixit. Ipsi quippe cum desiderabili cordis compunctione lacrime sibi diuinitus date panes fuerunt sine intermissione; sic cum Ezechia semper recogitans omnes annos uite in tanta amaritudine anime sue. Quanto enim magna fuit in seculi magnalibus, tanto se humiliauit in omnibus. Unde respexit ad humilem et spiritu pauperculam Spiritus sanctus. Regiis insignibus depositis, et in pauperes Christi et ecclesias disperditis uilibus usa est uestimentis, illud maxime non in hoc solummodo, set in omnibus attendens, ut ne quid nimis sit. Cottidianis confessionibus non solum operum, uerum quoque cogitationum inordinatarum nec non insomniorum, sese sui in principio accusatrix expurgare solita est. Ipsa quippe magistros obedientiarios,  quos pre ceteris religiosiores et prudentiores nouerat, semper indiuiduos secum sollertissima habebat, quorum cottidiana lectione, collatione, disciplina et contuitione salutari discretissime se undique premuniri cupiebat. Quicquid [242 1Kb] enim illi oneris per obedientiam imponebant, sine mora Deo subdita uoluntatiua satis supportabat. Ieiunia illius simplicia et non superstitiosa, uictus modestus et satis sobrius et mirabiliter temperatus erat, et ad mensulam eius semper ex diuinis recitabator lectio, que  fuerit etiam cibus et delectabilis anime refectio. Illic conuiua Christus semper in pauperibus officiose procurabatur. Fecit namque sibi amicos de mammona iniquitatis, ut cum deficeret, in eterna eam tabernacula reciperent. Quicquid enim de suis habere poterat patrimoniis, que amplissima tante persone responderant, preter manifestas necessitates, cottidie in huiusmodi studiose disperserat. Balnearum fomenta et plumarum mollitiem omnino deuitabat. Stratum eius frequentius terra fuit, seu quid aliud de durioribus, psiathio  , tapetio siue paleis rarissimis preparata [243 1Kb] ; et cum paullisper  fragile corpusculum dormitiuncula rapta reficeret, ilico ad uigilias orationesque solitas nimis inpigerrima feruebat. Cui Christus in corde, psalmus uerbumque illius semper in ore sonuit. Quid tunc sibi laboris insumpserit, ipse solus testis et conscius est, cum quo tam intime [244 1Kb] conuersata est. Omnes suos tam ultra modum diu noctuque laborando conuicerat, in uestimentis pauperum manibus suis consuendis, ipsisque pauperibus sordidulis, set pre ceteris scabiosis, leprosis, ulcerosis, sanie profluendi tabidis, siue qualibet passione fetidis, accuratissime balneandis, confouendis, uestiendis uisitandisque operosa Christo ministrauerit, et omnibus seruis Dei se tota humilitate humanissimam exhibuerit et liberalem omnimodis, chorus huiusmodi et turba  per terras in id ipsum conclamitans, predicare non quiescit. Quippe omnibus ubicunque per ecclesias aut monasteria uite religiose personis, qualitercumque largitatis sue inpendiis communicare conabatur, et sic priuatim et communiter fraternitatis eorum et orationum memorias sedulissima participabat. Hereticis autem et ypocritis, ut absque personarum acceptione magne in omnes libertatis et inuectionis erat, nimis aspera, auctoritate et coargutione magisteriali satis infesta resistebat, et maxime nicolaitis et symonianis. Primum namque cum a nonnullis regni primatibus obnixe rogaretur, ob filii sui puerilia dehinc uero iuuenilia errata cercenda seu temperanda, ut in Theutonicis partibus monitrix illius et correctrix materna disciplina et libertate ceteris  sollertior et familiarior moraretur, aliquantisper consensit. Demum uero cum filio suo eiusque a secretis [245 1Kb] tantotiens commonitis, et omni arte et ingenio coargutis, obiurgatis, obsecratis oportune pariter et inportune, et nec minimum quid propterea correctis, immo potius deteriora molientibus, omnino abhominabilis nec non etiam grauis ad uidendum fieret, tot insolentias, rapinas, inuidias, repugnantiam, uecordias et multifarias eorum insanias diutius pati recusans, se Romam ad sanctum Petrum et tot sanctorum  contubernia cum omnibus suis ex toto contulerat. Illic quicquid de bonis suis habere poterat, in usus pauperum cottidie expenderat, et sic uite sancte et religiose prouectu in dies se semper in anteriora extendens, et posteriora obliuiscens, superne uocationis brauium legittime certando cursumque consummando, ibidem triumphaliter et glorianter persecuta est. Cum autem pro tot magnificis uite tam beatissime remunerande pietatibus tempus instaret, febrium languore letanter ultra solitum arrepta, quarum intemperantiam ipsa medicinalis artis non imperita ante multotiens mitigare consueuerat, per dies quatuordecim semper in horas uiribus corporis diminutis, mentis autem in Christo gratiosius amplificatis et corroboratis, egerrime  multum defecit et contabuit. Postremo cum ad usque finem peruentum est, bonis illius iam ab ea in usus pauperum et ecclesiarum discretissime dispositis, conuocatis ad se in primis domno apostolico, cunctis fidelium suorum et amicorum personis carissimis, quibus ultimum uale faciens animam suam commendauerat [246 1Kb] , et omnibus suis prout desiderauit ordinatis, communicata dehinc deuotissime eucaristia, cum ceteris orantibus et psallentibus et ipsa una psallens et gratias agens, in manus Dei et sanctorum Petri et Pauli spiritum suum exultanter commendauit. Tandem domnus apostolicus exequialibus officiis, missarum sollemniis, elemosinis, uigiliis quoque per aliquot dies sollemniter pro anima illius celebratis, in ecclesia sancte Petronelle,  que uaticanum Apollinis appellatur antiquitus, iuxta altare Dominicum, ad latus scilicet sancte Petronelle, sacrum Agnetis imperatricis apostolica sua indulgentia et absolutione tantotiens a peccatis remisse corpusculum, in sarcophago consignatum, cum ymnis et laudibus totius sancte Romane ecclesie in id ipsum consonantibus dignanter sepeliuit.

Aestiuo tempore eiusdem anni Romane urbis prefectus  a quibusdam Quintii proximis per insidias interfectus est. Qui iam dudum domno apostolico peccata sua perfecte confessus et ad Deum conuersus, mundum cum suis delectamentis illecebrosis omnibus omnino relinquere et ad monastice uite perfectionem tendere percupientissimus uoluit; set  ab apostolico per obedientiam omnino prohibitus est, et in prefectura sua permanere iussus est, ut zelo Dei armatus et iudex equitatis et iustitie seruantissimus tot malefactoribus obsisteret, et in hac obedientia Christo gratanter militaret. Quod et non minimo obediens conatu pro posse suo omnimodis exsecutus est. Unde et Quintio, malefactorum omnium primicerio, sollertissimus ob tot rapinas et  latrocinia illius et quia domnum papam sacrilegus in ecclesia inter missarum sollemnia altari assistentem in contemptum Dei captum in turrim suam abstraxit, perfecto odio et digna persecutione aduersatus est. In quo obedientie certamine hic uir Dei zelotes perfectus, hereticis infestus, iudex iustus, elemosinarum dispensator largus, magne compunctionis et lacrimarum gratia in orationum suarum sedulitate donatus, castitatis et continentie dilector precipuus, utpote a puero legitime coniugatus et paulo post uiduus effectus iuuenilem in se ardorem deinceps iuxta consilium apostoli sic permanens uiriliter continuit, caritatiuus, humilis, hospitalis, suauis, affabilis, constans, modestus, patienter longaminis, pacis et ueritatis sectator, et mire religionis  miles industrius et administrator: qui beate uite et christiane militie tyrocinio prudens in carne ambulauit set non secundum carnem militauit, pro iustitia et fide fausto triumphans martyrio uitam finiuit temporalem, mox pro eo feliciter adeptus ineffabilem uite perennis inmortalitatem et semper uirentis paradysi desiderandam pre omnibus amenitatem. Hic quidem a ciuibus Romanis, set precipue ab Urbis optimatibus, magno planctu et eiulatu ut oportuit, lamentatus, post magnificas exequiales agendas officiose satis et honeste iuxta ritum Romanum apud sanctum Petrum celebratas, in medio ipsius paradysi debita laudum et ymnorum inpensione gratiosa, deuotissime est tumbe marmoree inpositus, et ita decentissima sibi tumulatione Deo  et sancto Petro est ab omnibus intentissime commendatus. Tandem uero, cuius in uita sua tyro municipatui inpensius militauerit, et quod mundo reuera usus sit tamquam non uteretur, palam omnibus apparuit, cum tot miraculis et uirtutibus non modo Romanis, uerum quoque omnibus illuc undique concurrentibus iam iamque euidentissime exclaruit, quam magnus sit apud Deum. Enim uero tot et tanta meritis ipsius ibidem Deus operatur magnalia, ut uix quibusdam probari possint, scilicet emulis illius, in ueritate fuisse facta. Unde nunc, ut illorum inuidiosa palam confutaretur incredulitas, in proxima Romana synodo  quedam miracula sub testimonio tot et tantorum uirorum tante auctoritatis  tamque probabilium, illic procul dubio facta litterisque commendata publice recitabantur; de quorum ueraci relatione omnino fas non sit quempiam dubitare. Quiddam uero, quod non minime apud Romanos admirationi haberetur, adhuc uiuenti eodem interfectionis eius anno reuera actum in eo refertur. Quadam namque die cum quoddam oratorium causa orationis est ingressus, ante finitam  orationem duo pili ad mensuram digiti unius longi in pollice manus illius excreuerant; quo ipse uiso [247 1Kb] non parum cum omnibus, quibus mox monstrauit, stupidus effectus, tunc et in posterum secum satis mirari solebat. In eadem quoque synodo quedam item miracula, que Mediolani ad sepulchrum domni Erlebaldi  , qui et ipse propter iustitiam ante triennium passus est, facta sunt, probabilibus personis tota ueritate illic attestantibus et litteris ea commendata demonstrantibus, recitata sunt. Qui et ipse orator facundissimus, et sub seculari habitu athleta Dei sollertissimus, canonice restaurator discipline et obseruantie, nicolaitis et symonianis hereticis zelo Dei in tantum restitit, ut ferme in toto Mediolanensi episcopatu nullus eorum non correctus  siue non conuersus remanserit. Si quis autem canonice districtioni perduellis et inobediens repertus est, mox ipse assumptis secum turmis suis militaribus, ad canonicam illum censuram aut cegit, siue fugauit, aut captum incarcerauit, et omnia que possidebat diripuit et dissipauit. In cuius factionis ultionem quidam Mediolanenses, qui episcopi sui symoniaci  , cui et ipse tota qua poterat uirtute aduersatus est, nec non regis Heinrici, qui eundem illis hereticum apposuit, morigeri et assentatores fuerant, Dei tyronem egregium pro iustitia et fide nec non obedientia quam ipsi domnus papa Alexander pro huiusmodi inposuit, per insidias dolose quinque simul lanceis perfossum interfecerunt. Dehinc interfectum in platea ciuitatis cadauer eius  exanime per triduum ne sepulture traderetur, gladiatoria manu inhumanissime prohibuerunt. Tertia uero nocte in ipsa eius intempesta lux celitus emissa tam clarissima, ut quidam qui ab urbe plus quam decem miliaria aberant, certissimum urbis ipsius incendium non dubitarent, super corpus ad trium horarum spatium resplenduit; et inter plures qui pro huiusmodi signo concurrerant, quidam fratres qui uisionibus ad hoc in somnis premoniti fuerant, audacter accedentes, tulerunt corpus eius, et debito orationum et exequiarum officio, Deo prout oportuit gratias agentes, in monasterio sancti Celsi martyris sepelierunt. Demum uero multis uirtutum et miraculorum testimoniis hic uir Dei, zelotes prauitatis heretice tam industrius, reuera Dei amicus  esse et fuisse indubitanter satis diuinitus probatum est. Cuius industrie et intentioni quemlibet summi regis militem et sancte fidei defensorem fortiter et exultanter in Christo insistere non pigeat, si peracto  certamine legittimo tam insigni glorie celestis triumpho perenniter coronari delectat. Eodem anno quedam matrona in Alemannia puerum non multum uiuacem, et cum eo pariter caput quasi hominis absque omnibus humanis membris solitarium, set uiuens et ex toto cunctis suis sensibus humanitus bene formatum, generauit. Quod, dum infantulus ille mox moriturus baptizaretur, obstetrices acceptum, secreto tamen propter quandam erubescentiam, et ipsum, pro toto homine nomen inponentes ei, in nomine sancte Trinitatis baptizabant; set non multo post moriebatur.



MLXXuIII.

Roudulfus rex in Saxonia apud Goslarium natiuitatem  Domini cum maximis Saxonice gentis copiis gloriosissime celebrauit. Rex autem Heinricus Ratispone biduo tantum qualitercumque non multum festiue uix commorans, iterum ad obsidionem cuiusdam castelli, unde uenit [248 1Kb] illuc, properanter redibat, in illis Norici sinus orientalis partibus usque in mediam quadragesimam quomodocumque per loca incertus uagans, et illam patriam quoque non modicis itionibus huiusmodi hostiliter deuastans. Inde etiam legatos suos episcopos Osniburgensem et uiridunensem  Romam ad domnum apostolicum et ad Romanam synodum pro causa sua inibi agenda direxit. Legationem autem apostolicam et commonitariarum Romani cardinalis litterarum ad eum contemptum et conculcationem et inobedientiam,  quam toto nisu palam omnibus professus est, astutissima quadam occasione, ac si nichil umquam uel parum quid inde audiret, omnino dissimulauit. Hos etiam de synodo reuersuros Ratisponam non cum minima sollicitudine prestolatus est; quippe uti sua teste conscientia promeruit, quiddam noui quod maxime noluerit ab apostolica sede sibi reportari non dubitauit.---Rex quoque Roudolfus et ipse pariter nec non omnes consentanei illius legatos suos, non quos uoluerant, set qualescumque poterant, et hos artificiosa qualibet occasione et dissimulatoria, ad eandem synodum transmiserant, domno apostolico ueram per omnia obedientiam demandantes, et ut tyrannicam tamque flebilem sancte ecclesie desolationem paterna sollicitudine respicere  dignaretur, unanimi rogatu ipsi sollertissime commendantes. Legati autem regis Heinrici, quia palam ire et omnia que uoluerunt pacifico libitu efficere et in Longobardia et in ipsa Romana urbe poterant, muneribus,  mendaciis, promissis, assentationibus, querimoniis flebilibus, nec non omni arte et ingenio, uti in huiusmodi experientissimi erant, a minimis adusque maximos, corruptos, delusos, deductos omnino omnes in fauorem sui regis attrahere semper non cessabant, et e diuerso in odium et calumnias Roudolfi regis permaximas.

Synodus dehinc statuto tempore  , id est 3. Non. Martii, ordine canonico initiata est, que fuit fere 70 episcoporum  , in quibus erat Albanus episcopus  , qui unus de fratribus, qui in episcopatu Florentino, in loco qui uocatur uallis Umbrosa commorantur, per ignem et flammam 12 pedum longam pertransiit, et Petrum, qui Florentine ecclesie episcopus dictus est, uere symoniacum hereticum  fuisse, et ob hoc ipsum non recipiendum, nec officia illius heretica, intactus a flamma et illesus euidenti iudicio probauit. Illic quoque de Galliarum partibus aderat episcopus Diuensis, qui non humana set diuina electione episcopus factus est  . Quippe causa orationis dum se domo sua Romam moueret, ad Diuensem ciuitatem illic pernoctaturus deuenit. Legatus autem apostolice sedis Geraldus Ostiensis episcopus, qui et ipso tempore eo loci concilium pro utilitate et necessitate ecclesie collegit, uidens eum, non parum de aduentu illius gauisus est; namque ipsi notus et amicissimus fuerat. Et osculato eo statim intulit: »Bene uenisti, quia Deo auctorante huius ecclesie, episcopo suo orbate et destitute, te pro illo episcopum et prouisorem habituri sumus.«  Et ille modestius subridens, putabat, eum hoc iocando sibi dixisse. Deinde, cum non ioco set serio hoc dictum sibi ueraciter persensisset, inducias pro hoc respondendi in crastinum usque uix ab eo acquisiuit. In ipsa nocte pondus cure pastoralis quomodocumque subterfugere toto conatu premeditatus, sociis suis id nescientibus, ipse solus ab eis furtiue se subtrahebat, cuiusdam illic ecclesie latibulum se occultaturus ibidem irrepserat. Mane facto dum diu ubique multum quesitus non posset inueniri, legates apostolicus assumptis secum cleri totiusque populi non modicis processionibus, cum letaniis et obsecrationibus per ecclesias illas deuotissime eum a Domino queritando circuibat. Cum uero ad ecclesiam ubi fugitiuus latuit peruentum est, lux celitus  emissa super eum resplendens, electum Dei prodidit. Sic itaque proditus, regiminis culmen, quod ex corde humiliter fugerat, dispositioni diuine subditus, quamquam inuitus subire coactus est. Tales semper tanteque auctoritatis et reuerentie uiros secum semper habere solebat, in quorum consilio effectum  sue sollicitudinis, et diffinitionis fidelis et prudens misteriorum Dei dispensator, sollertissime ponebat.

In eadem synodo legati regis Heinrici multum in tot, quos sibi qualitercumque assciuerant, fautoribus animati et confisi, in primis omnifariam domno apostolico obedientiam, et eam quomodocumque probandam, ex parte domini sui publice promiserant. Tandem cause illius iniurias ipsi magnopere in primis, dehinc totius audientie consessus, modis omnibus et commentis ad hoc instructissimi, et oratoria satis proclamatione linguosi, non ineptissime conquesti sunt. Quam quasi iustissimam [249 1Kb] cuncti fauorales illius concordi tenore et ipsi commurmurantes, iudicio apostolico et synodali decernendam obnixe multum commendabant. Cuius quidem cause  status huiusmodi erat: quod Roudolfus, dux et miles regis Heinrici, quique ipsi ut fidelis et in auxilio per omnia que ad regni sui tutamenta pertinerent indiuiduus assisteret, sacramentorum firmamentis adiuratus fuerit, eum ceteris suis consentaneis regno suo periurus et perfidus iniuste expulerit, et sic ipse regnum temerarius inuaserit. Set non ea necessitate hanc querimoniam fecisse dominum suum professi sunt, quin facillime suos aduersarios comprimere possit; uerum idcirco maxime, quia iustum et dignum sibi uisum sit, apostolice sedis diffinitionem super hoc in primis interpellare. Nonnullis igitur iudicibus, qui illorum intentioni beniuoli fauebant, indifferenter complacuit, quod ob tam manifestam et sacrilegam tanti reatus factionem apostolici anathematis  sententia Roudolfus rex indilate damnari dignus fuerit; et hoc plurimum rogitabant, ut id iuridicialiter decretum, canonice perageretur.

Domnus autem apostolicus, cui ex toto nota erat cause instantis interturbatio, et quem non facile seductilem in personarum acceptionem adulatoria quorumlibet protrahere posset argumentatio, ante utriusque partis cautam examinationem, et cui adhuc prorsus in dubio penderat ueritas excommunicationis iam per cardinalem suum facte, sese nichil inde posse decernere, palam protestatus est. Utriusque regis obedientiam, legatos, proclamationes, quos ambos quidem non modica pars regni primatum, episcoporum, uirorum sapientium et religiosorum diuerso tramite consentanea sequeretur, se multotiens  audisse profitebatur. Unde oportunum pro huiusmodi cum sancte Romane sedis optimatibus et magistratibus, nec non cum quibus posset, cunctisque sanum sapientibus se necessario consilium et ad hoc tempus congruum habiturum fore predicebat, ne quid iniuste in alterutrum illorum ab apostolica  sede decerneretur. Ad hec omnes sollerter rogitabat et commonebat, ut in commune Deo pro hoc deuotissime supplicarent, quatinus sibi diuini sui spiritum consilii inspirare dignaretur, quo auctorante sancta mater ecclesia per tot hereses scismata et discordias miserabiliter dissipata, in Christo uniri et pacificari mereretur.

Sic dilata huiusmodi usque in sabbatum sententia, alia quedam que ecclesie utilitati et necessitati proficua fuerant, canonica diligentia ibidem cautissime pertractata et diffinita sunt. Inuentum autem et diffinitum est ab apostolico et cunctis in Christo secum consulentibus huiusmodi pro regis Heinrici querimonia prudens et discretum satis consilium: quod ipse domnus apostolicus, siue pro eo  legati sui idonei, in Theutonicas partes uenirent, et illic in loco qui aptissimus ad hoc fuerit, regni totius primates, sapientes, et quique optimates preter utrosque reges ipsis occurrerent, et ibidem habito colloquio, tota utriusque illorum causa iustissime et absque personarum acceptione discussa et uentilata ab omnibus aut iustificaretur aut improbaretur; et sic communi prudenti iustissimoque omnium iudicio et consilio inrefragabiliter decerneretur, quomodo regnum in se ipsum tam miserabiliter scismaticum factum et periurum, uel nunc saltem non omnino desolaretur, quin potius in Christi pace coadunatum et recuperatum rationabiliter consolidaretur  .

 In die uero sabbati domnus apostolicus legitime et ordinate ad hoc paratus, et cum suis suffraganeis synodum ingressus, consilium predictum palam omnibus enarrauit. Et cum placuisset omnibus, mox apostolica auctoritate fiducialiter linguatus et armatus, anathematis uinculo sempiterni metuendi multum, uniuersaliter omnes condemnauit, siue reges seu duces, episcopos, clericos, nec non ex toto, quicumque fuerint maiores et minores, qui uersutiis, artibus, machinationibus, factionibus seu ingeniis quibuslibet, colloquium illud condictum ne fieret, qualitercumque ex studio et uoluntate detrectarent et inpedirent, et qui legatis apostolice sedis quolibet modo, ne ad idem colloquium peruenire possent, aduersarentur, et qui diffinitiones, que ibidem  pro huiusmodi causa et discordia et seditionibus tam maximis a legatis apostolicis et ceteris regni primatibus optimatibus et sapientibus ad hoc laudamentum nominatis et electis, communiter in id ipsum concordantibus statuerentur, tenere et inrefragabiliter obseruare refutarent. Sic cum, candelis ardentibus ab apostolico et ceteris suis suffraganeis in anathematis predicti complementum canonice  in terram missis et extinctis, huius damnationis sententia diffiniretur, satis obnixe obedientiam regis Heinrici primum in hoc probaturus, per dominum Deum, et si se amaret, rogauit eum et obsecrauit, et paternitate apostolica per legatos illius admonuit, ut pacem cunctis aduersariis suis usque ad illius colloquii perfectionem haberet. Deinde ut ipsum per omnia honorando ad consensum concordie industrius contraheret, nuntios suos cum legatis illius se ad illum directurum prudenter destinauit, ut, iuxta suum beneplacitum, tempus et locum futuri colloquii ipse deliberaret, et hoc regni primatibus et cunctis illuc conuocandis indubitanter notificato et prenuntiato, nuntius apostolicus Romam rediret, quatinus sedis apostolice legati in hoc, destinati et  electi, in tempore oportuno rectoque itinere et ipsi ad hoc instantis cause conuenticulum consultores mediatores et correctores idonei peruenirent. Ita legatis regiis a se domnus apostolicus, set tamen absque apostolica benedictione quam regi reportauerint, dimissis, idcirco quia fama passim eum a legatis apostolicis excommunicatum iam fuisse  , quamquam dubia estimatione predicauerat, ad cetera que adhuc synodaliter exsequenda restiterant, efficaciter se conferebat.

In eadem synodo sententia anathematis data est in episcopos Rauennatem, Mediolanensem, Cremonensem [250 1Kb] , Taruisiensem, nec non in omnes Symoniacos hereticos, et Nicolaitas, pertinaciter et inobedienter  in sui erroris insania uoluntate et industria perseuerantes; et specialiter in eos, qui infra biennium temerarii, peruicaces, et incontinentes, ecclesiasticas ordinationes datione peccunie sibi acquisitas, relictas, et concubinas sibi interdictas apostatica presumptione receperant. Qui quidem numero non pauci in nostris partibus publica tyrannide in authenticas sacrorum canonum sanctiones perduelles insanissime consurgebant. Illis quoque absque spe restitutionis inreuocabiliter omnino per datam iudicialem sententiam quicumque ordines et consecrationes, excepto solo baptismo, adempti sunt, qui per episcopos officio et sacerdotali dignitate, apostolica sanctione priuatos, et nondum siue per se seu per certum ipsius legatum ordini restitutos, ubicumque  officio presumptuose usurpato se ordinari, immo potius deordinari presumpserunt. Aecclesias etiam quascumque consecratas ab eis, utpote Deo numquam canonice initiatas, a primis reconsecrari oportere, illic iudicatum et statutum est.

In laicos quoque cuiuscumque dignitatis data est sententia anathematis, siue clericos, nec non in omnes personas, quicumque contra sacrorum  canonum decreta episcopatus, abbatias, preposituras, qualescumque ecclesias, decimas, uel quascumque ecclesiasticas dignitates, cuilibet clerico seu cuicumque persone iuxta usurpationem suam antiquam in beneficium dare, et quod domino Deo prius canonica et legitima traditione in proprietatem et seruitium legaliter delegatum est, hoc quasi proprium quiddam et bereditarium laica et non consecrata Deo manu, consecratis Deo altaris et ecclesiastice dispensationis ministris procurandum et ordinandum contradere seu prestare omnino presumpserint.

Illic quoque sententia data est, ut anathema sint, quicunque predas, rapinas, seu quaslibet artificiosas temerarias inuasiones in ecclesiis Deo consecratis,  siue in ecclesiarum atriis et cimiteriis, et claustris pariter consecratis, seu in his ecclesiasticis rebus possessionibus et pertinentiis quibuslibet earum facere presumpserint. Que specialia pre ceteris ad prebendas cottidianas et omnimodas uictualium et sumptuum necessariorum dispensationes canonicorum, clericorum, presbiterorum, monachorum, uirginum sanctimonialium, nec non sub regula cunctorum Christo seruientium separatim et quasi proprie nominata ac decreta attinere dinoscuntur.

Domnus uero apostolicus id maxime in huiusmodi decretis intenderat, ut pace per ecclesias facta, quamuis undique bella et seditiones in secularibus regnarent, in spiritalibus tamen personis canonice  Dei laudes et orationes ob [251 1Kb] exteriorum detrimenta subsidiorum minime cessarent. Quia uero subiectorum offendicula aliquotiens prudenter dissimulanda, aliquotiens autem aperte cognita [252 1Kb] mature toleranda sunt, ut oportuniori tempore corrigantur, et quia nonnisi cum tempore medicamina conueniunt; domnus apostolicus prudens dissimulator et tolerator, multorum episcoporum et presbiterorum in Theutonicis et Italicis partibus hereticas prauitates inobedientias et tot presumptuosa scandalorum milia in tempus oportunum diiudicanda multum sollicitus distulerat, ut scilicet post, prius maxima illa discordantium inter se et bellantium regni principum et optimatum tam seditiose ac plus quam ciuilis controuersie scismata, Deo auctore qualitercumque  sedata, et Christi pace legittime confederata, tandem ipsis quoque corrigendis coarguendis et puniendis cura sollertissima insistere non tardaret.

Legatis autem regis Roudolfi a se dissimulatoria et satis cautissima licentia clam et furtiue dimissis, quia per omnia ipsum obedientissimum et consentaneum sibi et apostolice sedi minime dubitauerat, paternam dilectionem pietatem et gratiam ipsi cum apostolica indulgentia et benedictione uigilanter demandare studuit, nec non omnibus maioribus et minoribus, qui sedis apostolice preceptis et decretis  obedienter subesse et fauere studio et uoluntate in pace Christi unanimes non cessarent.

Rex denique Heinricus apud Ratisponam ex legatis suis, qui pre ceteris festinantiores ad eum precucurrerant, quosdam prestolatos et illic conuentos, mox aliquantulum subtristis inde se Mogontiacum properanter, diem inibi palmarum acturus, promouebat; indeque Coloniam contractis secum quas potuit militum suorum copiis pertendebat. Ibi quoque non multum gloriose pascha egit. Postquam uero, legatis suis cum apostolice sedis nuntiis et cum apostolica pariter legatione iam ad eum reuersis, omnia que in Romana synodo acta sunt et decreta, relatione ueraci diligentissimus compererat, mox ad solite uersutias uecordie cum suis  auriculariis secum assumptis totus sollertissime intenderat, id summopere in id ipsum consiliantes et toto nisu astutissime per omnia machinantes, ut se absque apostolici obseruantia et obedientia precepti et decreti quasi ab illa excommunicatione apostolica liberasse uiderentur, et totum, quod ipsis ex culpe reatu manifestissimo inminebat, regi Roudolfo et cunctis partis sibi aduersarie consortibus quasi ex ratione iustissima onus Romani anathematis inposuissent.

Rex autem Roudolfus non minima principum et militum suorum Saxonicorum multitudine collecta, apud Goslariam pascha sollemniter satis celebrauit. Illic, qui reuera primum canonice a clero et a populo et a meliori et maiori parte ecclesiastice militie  electus est, in episcopum Augustensis ecclesie quidam canonicus, qui et ipse ad sancti Mauritii ecclesiam prepositus iam constitutus probatus est, uenerabilis multum et bene litteratus clericus, nomine Wigoldus, electione et suffragio cardinalis Romani, metropolitani et archiepiscopi sui Mogontini, nec non aliorum qui ibi [253 1Kb] conuenerant nouem episcoporum, in paschali die canonice in episcopum consecratus et ordinatus est. Cui rex post peracta legittime omnia que ad ordinationem ipsius pertinebant, uidelicet anulo, uirga pastorali et cathedra episcopali ab archiepiscopo Mongontino susceptis, ex sua parte quidquid regii iuris fuerit in procurandis bonis ecclesiasticis diligenter commendauit. Cauebat namque, ut obedientissimus erat in omnibus,  quod in Romana synodo nuper canonice diffinitum est, et post datam iudicialiter sententiam sub anathemate interdictum et prohibitum est, ne quis laicorum ecclesias et ecclesiasticas decimas et [254 1Kb] dignitates personis aliquibus quasi proprium suum prestiterit, siue contra canones sibi usurpare presumpserit. Insuper archiepiscopus Mogontinus Sigifrido, qui a rege Heinrico Augustensi episcopio non canonice appositus sit, post datas indicias precepit ne ultra parrochiam suam temerarius inuaderet, alioquin ipsum et omnes consentientes sibi iusto anathemate a membris ecclesie omnino separauit.  Id ipsum quoque canonicis Augustensibus et populo intentauit, si [255 1Kb] electum suum, ut dignum et iustum fuerit, non reciperent. Sic episcopus Augustensis accepta a rege licentia repatriauit, et in quoddam castellum iuxta fauces Alpium  sese cum suis, quia firmissimum et munitissimum erat, prudenter contulit, pacem ecclesie inibi prestolaturus. Ubi confestim per plurimas iniuriarum illationes ab Augustensibus inpetitus et molestatus est; set illud qualicumque longanimitate et patientia aliquamdiu tolerans, Deo iudici et defensori se cum suis deuotissime commendauit.

Rex uero Heinricus post pascha mox Moguntiatiacum rediens, omnes quoscumque et quomodocumque attemptare potuit, sue parti contraxit.  Unde Saxonum optimatibus terrificis siue blanditiosis ad se pelliciendis sermociniis et inductionibus sub nomine et occasione apostolice illius legationis et sententie intimari fecit, ut causa pacis componende et totius regni tot scismatum et discordiarum sedandarum, quibusdam primatibus et optimatibus regni apud Friteslariam occurrerent. Quod cum animo libenti perceptum, Saxonum principes suasu regis Roudolfi ad hoc sollerter incitati, condicto tempore uenientes attemptare conarentur, Heinricus rex preter suos quosdam auricularios ne uel unum saltem de regni primatibus illuc dirigebat. Ita dum se delusos uiderent, et inde subirati redire destinarent, tamen quia obnixe ab aulicis illis mysteriarchis rogabantur, ipsis secum colloquendi seque  temptandi locum dare consenserant. Illic ab eis nichil aliud nisi mendacia et quasi comminationes quasdam ab apostolico in eos factas audierant, eo quod dominum et regem suum periuri et infideles contra fas iniuste abiecerint. De sermone autem colloquii predicti et anathematis apostolici nulla ibi ab eis secundum ueritatem mentio facta est; totam quippe illius sententie seriem regi Roudolfo et suis consentaneis falsa sua obstinatione pertinaces inponebant. Tandem uero Saxones his auditis, et cur illuc uenerint euidentissime exploratis, ne se quasi reos in his que illis obiecerant, et quasi de aduentu et sententia domni pape timidos estimarent, immo potius percupientissimos et letissimos  fore probarent, colloquium quod destinauit omnes laudabant, ipsius siue legatorum eius aduentum quam uix se prestolaturos et sententie illius omniumque regni optimatum super hoc negotio diffinitiones se per omnia obseruaturos, constanti animo et ratione liberrima firmissime palam protestati sunt; et omnes domno apostolico inobedientes eiusque sententie iudiciali in hac re quolibet ingenio uel uersutia siue uecordia refragantes, anathematizatos et a membris ecclesie re uera separatos  confirmabant et omnino adiudicabant. Et ut huiusmodi inter utrasque partes controuersiam rationabiliter publice dirimerent, legatum suum cum eis ad dominum suum et ad ceteros regni principes illi consentientes inde direxerant, per quem illis locus et tempus colloquii statuti intimaretur, et qui eos ad hoc promptissimos et paratissimos, et omni necessitate et dubietate postposita Domino uolente peruenturos illuc protestaretur. Postquam huiusmodi sermone controuersiali utrobique aliquantisper habito, set tamen predicta inrefragabili et iusta Saxonum ratione et obedientia nouissime laudabiliter consummato, pax ab utrisque ad usque futurum colloquium est collaudata, ab inuicem domum unusquisque discedebat.

 Regis autem Heinrici consiliarii, assumpto secum Saxonum legato, ad dominum suum uersus Rhenum profecti sunt. Non enim bene sapiebat in palato cordis illorum auditus iustus et uerax sermo principum Saxonicorum. Illi namque alia longe ratione et intentione exierant, ut Saxones scilicet ad se quomodocumque adducere pertemptarent. Cum autem id efficere non possent, mox reuersi falso rumore undique diffamabant, quod illi pro certo obsidibus datis, cum domino suo pactum pacis inirent, et gratie illius indubitanter firmitatem promeruerint. Legatum autem illorum huiusmodi sermone remiserant, quod rex locum colloquio cuilibet dare nollet, set id causa et amore domni apostolici facere promptus  esset, ut quicumque sibi rebellaret, eum [256 1Kb] gratia sua donandum reciperet, si modo se sibi cum penitentia et obedientia deditium [257 1Kb] exhiberet.

Saxones autem et Roudulfus rex hoc comperto, manifeste eum excommunicatum cum omnibus consentaneis illius adiudicabant et comprobabant, eo quod colloquium ab apostolico tam inrefragabiliter decretum, ipse tam peruicax et inobediens annullauit. Pacem etiam quam auricularii regis et Saxones inter se condixerant, ante quam legatus predictus ad eos repatriaret, qui ex parte regis Heinrici erant, castellum quoddam inuadendo et contra fidem datam expugnando omnino paruipenderant. Metensis quoque episcopus et alii quamplures Lotharingorum, qui eisdem diebus ad regem  Heinricum ductu fidei uenerant, attemptandi si ad illius uoluntatem inclinari possent, audito apostalice legationis contemptu se in parte domni apostolici manere et persistere palam profitentes, cum offensa ipsius gratia domum redibant. Quos ipse confestim duce Theoderico et aliis militum suorum copiis assumptis prosecutus, ex improuiso Metensem ciuitatem dolo preoccupauit, episcopum cum ceteris inde fugauit, et impositis illic presidiis suis, urbem Argentinam profectus, inde egressus [258 1Kb]  est. Ibi diebus rogationum commorans, Thiepaldum [259 1Kb] Constantiensem prepositum, suum quoque capellanum, contra uoluntatem canonicorum et domni apostolici bannum illic episcopum incathedrauit. Illi namque, quia, ne aliquem a rege Heinrico reciperent, iam ex parte domni pape eis interdictum est [260 1Kb] , canonice sibi quemlibet eligendum in Christo concorditer deliberabant. Istius autem promotioni cum illi canonici de sancto Thoma magnopere assensum et laudamentum prebuerint, diuinam non multo post ultionem experti sunt. Ignis quippe ecclesiam claustrum et cuncta eorum edificia et caminadas penitus combusta insumpserat. Dehinc rex Heinricus Alemanniam inuadere proponens, set non tantos sibi coadunare ualens, quod  hoc sine periculo peragere posset, in Pagoariam diuertit. Ibi apud Ratisponam pentecosten celebrauit, et marchio Liutpaldus  in aliquantulum ab eo offensus regreditur.

Legatus autem apostolicus qui ad regem Heinricum in pascha pro illo disponendo colloquio quod papa decreuit aduenerat, in primis quia ipsi, licet inuito et nolenti, eius omnino interminationis terroribus paruipensis legationem apostolicam liberrimus intimauerit, aliquantisper occultabatur, ita ut plurimorum suspicione clam interfectus siue exhiliatus estimaretur; tandem publica palam reuerentia et honore ab eo tractatus, et habitus est. Set eum tantisper quidam pro hac detentum coniiciunt occasione, ut sese per illum ab imposita qualitercunque defenderet  excommunicatione. Cum scilicet omnes cernerent, apostolicum legatum illi communicare, nemo prorsus eum quasi excommunicatum estimaret seu deuitaret, immo potius pro mendacio firmiter computarent, quidquid passim dictum sit de sententia synodi Romane, et de anathematis facti diffinitione: quia, sicut rex Roudulfus cardinalem Romanum, ita ipse legatum apostolicum in testimonium sue obedientie et innocentie palam omnibus posset ostentare [261 1Kb] .

Rex autem Roudolfus apud Goslariam pentecosten magnifice celebrauit, collecta illuc principum Saxonicorum et Thoringorum non modica multitudine, et ibi cum eis communicato consilio, expeditionem contra regem Heinricum parauit et disposuit.  Illuc ad eum legati Philippi regis Galliarum, et Fladirtingorum, et Lotharingorum quam plurium, nec non regis Ungariorum, adiutorium ipsi propter Deum et sanctum Petrum ad defensionem sancte ecclesie et regni totius Theutonicorum studiosissime promittentium aduenerant; quamuis non ita, ut promissum est, omnino perficerent.

Dehinc per totam estatem plures undique motus per Alemanniam, Alsatiam et Austrifrantiam conferbuerant,  et priuatis bellis ex parte Heinrici regis uicti, interfecti et fugati sunt, qui predas, incendia et sacrilegia plurima in ipsis ecclesiis sacris, temerarii uiolatores earum, exercuerant. Ex quipus Basiliensis et Argentinus antiepiscopi uix fuga elapsi sunt, militibus eorum a marchione  , Bertholdi [262 1Kb] ducis filio, fortiter pugna prostratis et captis, rusticisque quos per comitatus sibi adiuratos in auxilium undique cegerant, ex parte eunuchizatis. Ipsa tempestate duces Bertholdus et Welfo Franciam cis Rhenum ex magna parte predis et incendiis deuastauerant.

Interea rex uterque expeditionem in alterutrum non minimo studio et apparatu disponebant, collectis undecumque et quomodocumque auxiliaris militaribus  suis copiis. Et circa Kalendas Augusti duces predicti cum Alemannica militia regi Roudolfo de Saxonia egredienti occurrere deliberabant. Sed hoc omnino rex Heinricus cum maximo exercitu interueniens, ne fieri posset, impediebat. Et sic bellum quotidie sperantes, et occasiones sue destinationis percupientissime fieri molientes, quamuis non sine minimo periculo, e proximo regi consederant. Insuper comprouinciales rusticos undique per omnes illarum partium centenarias aduersum se coniuratos et armis militaribus instructos, ad duodecim fere millia pugnacissimos et infestissimos sibi, e uicino sustinebant. Sic Saxones et Alemannos ab inuicem sequestratos, et, ne conuenire aut per internuntios saltem inter se deliberare possent  quid in tantis periculis coartatis agendum sibi esset, omnimodis prohibitos  , rex Heinricus in tam maximo suo confisus exercitu, prius de Saxonibus, exin de Alemannis triumphare satis artificiosus destinauit, et id facillime et absque suorum detrimento fieri posse non dubitauit. Mox ille huiusmodi consilio cum suis communicato, exploratores quosdam, uiros non ignobiles, quasi pro pace inter se confirmanda regi Roudolfo nec non primatibus Saxonum simulatorie direxit. Qua ad inuicem condicta et solito federe ad tempus ab utrisque confirmata, dum ipsi ad dominum suum festinanter redirent, ille eos astute sic delusos de repente et fere ex improuiso uecors et insidiosus armata manu et impetu bellicoso inparatos inuasit.  Rex autem Roudolfus uix cum suis de castris festinantissime se proripiens, et quantum in tali articulo fieri potuit, acies suas contra hostem imminentem prudenter ordinans et exhortans, ipsi tam fortiter pugnacissimus congreditur, ut in prima statim coitione uictoria Deo dante feliciter potiretur, prostratis in breui duabus primis legionibus. Nec mora rex [263 1Kb] ipse primicerius cum suis intimis fugam turpiter iniit; reliquus dehinc exercitus,  uisis que fiebant, imbellis, timidus et mirabiliter perterritus, et ipse in diuersa fugitando se saluare satis superque anxiatus omnifariam pertemptauit. Saxones autem plus quam ad tria milliaria persecuti sunt eos, instantes pugnaciter a tergo fugientibus. Illic ex parte regis Heinrici de nobilioribus plus quam triginta, de minoribus uero, ut aiunt, ad quinque millia interfecti procubuerant; et ex parte aduersaria de minoribus tantum ad 80 uiros cecidisse testantur. Insuper eiusdem partis [264 1Kb] qui presto aderant episcopi, a fugientibus quibusdam falsariis audito quasi rex Heinricus uicerit, cum suis in diuersa fugerant. Ex quibus cardinalis Romanus cum plerisque aliis satis periclitatus est, nec non a latronibus Sclauis in siluis, quo  latibulum querebant, episcopus Parthenopolitanus [265 1Kb] sagitta percussus est, Baderbrunnensis captus exspoliatus et ferme nudus profugit ab eis; et Wormatiensis itidem captus, regi Heinrico cum Herimanno nobili quodam comite contraditus est. Profligatis [266 1Kb] autem et interfectis tot hostium turmis, Saxones letanter ad locum prime belli congressionis et ad castra sua reuertebantur. Ibique pernoctantes, in crastinum consilio cum rege suo inito, et iure legum suarum, ne ipsis in bello uictoribus progrediendum esset ulterius, ab ipso accepto, in Saxoniam suam cum tripudio grandi triumphatores remeabant.

Rex autem Heinricus absque mora Pagoariam usque pertenderat. Non minimum [267 1Kb] quippe, qui  ex ista parte ipsa die cum Francorum coniuratis centenariis bello durissimo omnino profligatis et eunuchizatis dimicabant [268 1Kb] , et uictores mirabiliter exstiterant, Alemannorum impetum metuebat. Qui et ipsi uere comperta hostium fuga et sui regis uictoria et reuersione, successui suorum congaudebant, et incendiis predisque undique deuastatis et expugnatis oppidis aduersariorum suorum quam plurimis, reditu triumphali ouanter repatriabant.

Tandem falsarii et mendaciorum commentarii regis Heinrici circum circa terrarum, dominum suum uictorem de Saxonico bello remeasse, impudenter affirmabant, et ita commenta sua ipsum [269 1Kb] domno pape, Romanis et cunctis Longobardis per  litteras [270 1Kb] commendare effecerant. Eisdem diebus abbas Massiliensis, sedis apostolice legatus, qui cum ducibus Alemannorum predicte expeditioni presto interfuit, et cui omnia bellorum gesta ex toto non ignota fuerant, quia nullum inposite legationis et ecclesiastice utilitatis profectum apud apostolice sedis aduersarios se nec habuisse nec habiturum fore perspexerat, et ipse Romam ad eum qui se miserat, mendaciorum destructor non defessus  et sincere ueritatis testis re uera idoneus, properanter regressus est. Ipse uero nec non [271 1Kb] alii deinceps per plures rem gestorum indubitabilem domno pape ceterisque, mendaciis mirabilibus non parum nutantibus ac sese desolantibus, seriatim testificati sunt.

Autumno dehinc sequente, Heinricus rex recollectis undecumque copiis militaribus, iterum expeditionem quasi in Saxoniam simulatorie disponebat; et quos contra Saxones adiuratos contraxerat, maximum Roudolfi regis in occursum sibi pugnacissime exercitum comperiens aduenisse, in Alemanniam deuastandam periuros induxerat.

Illic pessimis predonibus et inhumanissimis de Bemia, Pagoaria, Burgundia, Francia, nec non  quoscumque poterat de ipsa Alemannia conductis, predis, incendiis, castellorum et oppidorum nonnullorum destructionibus, et in diuina sacra inauditis sacrilegiis, passim efferatissimus Dei contemptor miserabiliter insistebat. Nulla inter sacrum et non sacrum differentia, nulla in tot miseriis miseratio fuerat. Aecclesias quippe, ad quas cum rebus suis conseruandis terre inquilini confugerant, miserabiliter [272 1Kb] sacrilegi et presumptuosi incenderant, depredati sunt; sacerdotes sacris uestibus indutos, seminudos et miserrime uapulatos proculcauerant; altaria sanctorum reliquiis inde ablatis destruxerant; super ea, quod a paganis inauditum est, cacauerant, carnibus prede in frusta dilaniatis superinpositis ea cruentauerant, mulieres quas in ecclesiis  ceperant, inpudenter illic uelut in prostibulo constuprauerant; stabulum equis et animalibus suis, nec non latrinas in eis erexerant. Mulieres item ad usque mortem constuprando nonnullas oppresserant; plerasque uiriliter tonsuratas ac uestitas, captiuas abduxerant: ligneam Christi crucifixi imaginem apud Altorf, et alibi etiam, capite manibus et pedibus detruncauerant abscissis. Quid plura? Omne sacrum et diuinum temerantes, plus quam ethnica insania omnifaria polluerant.---Hec quidem omnia episcoporum, qui simul cum eis ecclesias Dei inuaserant, data licentia fiebant. Fiebat autem hec detestabilis sancte ecclesie conculcatio et desolatio circa festiuitatem omnium sanctorum.  Tunc quoque parum minus quam centum ecclesie in illa expeditione uiolate sunt. Attamen hec [273 1Kb] non inpunite omnino facta sunt; quidam namque illorum, ut aiunt, ab inmundis spiritibus arrepti, usque ad mortem uexabantur; nonnulli uero a principibus Alemannis interfecti, capti, exspoliati; plurima pars eorum enaricati [274 1Kb] et detruncati sunt. Sic Alemannia miserabiliter deuastata, ipsi cum non minimis predarum et sacrilegiorum honerati  sarcinis, domum, non pleno tamen triumpho, tripudiantes redibant.

Ipsis diebus dux Bertholdus christiane religionis amator et defensor studiosus, et secundum Deum et seculum sobrie et ordinate honeste uite cultor non modicus, equitatis et pacis, modestie et discipline, misericordiarum zelique Dei seruantissimus, legum et dignitatum paternarum exsecutor scientissimus, uir magni consilii prudentissimus et tota morum honestate satis uirtuosus, anima sua tota, qua oportuit, spe fideque in manus Dei commendata, domoque sua prudenter disposita, felici consummatione diem, o utinam! felicissimus [275 1Kb] clauserat extremum.

Hildulfus symoniacus ille Coloniensis appositus,  apostolice auctoritatis sententia, utpote hereticus fur et latro, super terram damnatus eodem, autumno migrauit a seculo etiam in celo perenniter ligatus.

Synodus magna Rome facta est, tum [276 1Kb] ob plurimas ecclesie sancte necessitates, tum maxime ob tyrannidem Heinrici regis qualitercumque sedandam. In qua utriusque regis legati ex causa dominorum suorum se proclamauerunt, eosque iureiurando, ne colloquium, quod domnus papa in proxima synodo, ne quis impediret, sub anathemate constituit, ipsi nulla arte uel ingenio impedirent, innocentes esse testificati sunt. Legato autem regis Roudolfi ab optimis quibusque optime credebatur, alii uero periurii incriminati sunt. Tandem uero  pro inuasione regni anathema ab apostolico in regem Roudolfum extorquere attemptabant; set econtra tota synodo uix suffragante  , ne id in regem Heinricum ob inobedientiam et tot sacrilegia que predicta sunt mendaciorumque uersutissimas illusiones illius iudicialiter [277 1Kb] retorqueret  , ipsi datis ei ad conuersionem et responsionem ad usque proximam synodum uel infra induciis, domum cum dedecore et absque apostolica benedictione confusibiles remeabant. E quibus unus, Eigilbertus Patauiensis prepositus, qui iam ab episcopo suo iudicialiter excommunicatus est, ad regem Heinricum sic periurus rediens, ecclesie Treuirensi ab ipso eo qui a clero et populo canonice electus est [278 1Kb] reprobato, solita uiolentia sua inuitis et  nolentibus cunctis Symoniace est prelatus  .

In eadem synodo he sententie decretales consensu et subscriptione uniuersali date sunt  .

»Quicumque militum cuiuscumque ordinis uel professionis predia ecclesiastica a rege seu seculari principe, episcopis seu abbatibus aut aliquibus ecclesiarum rectoribus inuitis, suscepit uel susceperit, inuasit uel inuaserit, uel eorum consensu tenuerit,  nisi eadem predia ecclesiis restituerit, excommunicationi subiaceat.

»Si quis Nortmannorum predia monasterii beati Benedicti montis Cassini inuaserit, uel quascumque res eiusdem monasterii iniuste abstulerit, et bis uel ter admonitus non emendauerit, excommunicationi subiaceat, donec resipiscat, et ecclesie satisfaciat.

»Quoniam inuestituras ecclesiarum contra statuta sanctorum Patrum a laicis in multis terrarum partibus fieri cognouimus, et ex eo plurimas in ecclesia perturbationes esse, immo ruinas religionis sancte oriri, ex quibus ipsa christiane censure dignitas conculcatur, perspeximus, decernimus, ut nullus clericorum inuestituras episcopatus, uel abbatie,  uel ecclesie, seu prepositure, uel alicuius clericalis dignitatis de manu imperatoris, uel regis, uel alicuius laice persone, uiri uel femine, suscipiat. Quod si presumpserit, recognoscat inuestituram illam apostolica auctoritate irritam esse, et se usque ad dignam satisfactionem excommunicationi subiacere.

»Si quis episcopus prebendas, archidiaconatus, preposituras, uel aliqua officia ecclesiastica uendiderit, uel aliter quam statuta sanctorum Patrum precipiunt ordinauerit, ab officio suspendatur. Dignum est enim, ut sicut gratis episcopatum accepit, ita membra eiusdem episcopatus uel dignitatis distribuat.

»Ordinationes, que interueniente pretio, uel precibus,  uel obsequio alicui persone ea intentione inpenso, uel non communi consensu cleri et populi secundum canonicas sanctiones fiunt, et ab his ad quos consecratio pertinet non comprobantur, falsas et irritas esse diiudicamus; quoniam qui taliter ordinantur, non per ostium, id est per Christum, intrant, set ut ipsa ueritas testatur, fures sunt et latrones.

»Falsas penitentias dicimus, que non secundum auctoritatem sanctorum patrum pro qualitate criminum imponuntur. Ideoque quicumque miles, uel negotiator, uel alicui officio deditus quod sine peccato exerceri non possit, culpis grauioribus irretitus ad penitentiam uenerit, id est qui bona alterius iniuste detinet, uel qui odium in corde gerit, recognoscat  se ueram penitentiam non posse peragere, per quam ad eternam uitam ualeat peruenire, nisi miles arma deponat, ulteriusque ea nisi aut consilio religiosorum episcoporum et pro defendenda iustitia non ferat: et negotiator negotium derelinquat, et officialis officium deserat, bona que quilibet illorum iniuste abstulit restituat, et odium ex corde dimittat. Nec tamen interim desperet, set quicquid boni  facere poterit, hortamur ut faciat, ut Deus omnipotens cor illius ad penitentiam illustret.

»Decimas, quas in usu pietatis concessas esse canonica auctoritas sanctiuit, a laicis possideri apostolica auctoritate prohibemus. Siue enim ab episcopis, uel regibus, uel quibuslibet personis idem [279 1Kb] in proprietatem eas acceperint, nisi ecclesie reddiderint, sciant, se sacrilegii crimen committere, et ob id eterne damnationis periculum incurrere.

»Quia dies sabbati apud sanctos Patres nostros in abstinentia celebris est habitus, nos eorundem auctoritatem sequentes, salubriter admonemus, ut quicumque se christiane religionis participem esse desiderat, ab esu carnium eodem die, nisi maiori festiuitate interueniente uel infirmitate impediente,  abstineat.

»Ut nullus abbas decimas et primitias, et reliqua que secundum statuta canonum ad episcopos pertinent, sine auctoritate Romani pontificis, seu episcopi consensu in cuius diocesi habitat, detineat, apostolica sanctione firmamus.

»Nullus episcopus grauamen seu seruile seruitium ex usu contra ecclesiasticam normam abbatibus seu clericis suis inponat, uel interdictum sacerdotale officium pretio interueniente restituat; idem [280 1Kb] si fecerit, officii sui periculum subeat.

»Si quis predia beati Petri apostolorum principis ubicumque posita in proprietatem suam usurpauerit, uel sciens occultata non propalauerit, uel debitum seruitium exinde sancto Petro non exhibuerit, recognoscat,  se iram Dei et sanctorum apostolorum uelut sacrilegum incurrere. Quicumque autem in hoc crimine deprehensus fuerit, eandem hereditatem beato Petro restituat, et penam quadruplicem de propriis bonis persoluat.

»Si quis episcopus fornicationi presbiterorum diaconorum seu subdiaconorum uel crimini incestus in sua parrochia precibus uel precio interuenientibus consenserit, uel commissa auctoritate sui officii non impugnauerit, ab officio suspendatur.

»Ut omnis christianus procuret ad missarum sollemnia aliquid Deo offerre, et ducere ad memoriam, quod Deus per Moysen dixit: »Non apparebis in conspectu meo uacuus.« Etenim in collectis missalibus sanctorum Patrum liquido apparet, quia omnes  christiani ex usu sanctorum Patrum Deo aliquid offerre debent.«

In eadem synodo sententia anathematis data est in omnes Symoniacos et Nicolaitas hereticos, qui in erroris sui secta indurati, synodalibus sanctorum patrum diffinitionibus et decretalibus eorum statutis scienter inobedientes, apostatarumque pertinacia  eis recalcitrantes, studio et uoluntate refragantur, Multa etiam ad utilitatem ecclesie preter ista illic promulgata sunt, que nunc recensere non est temporis. Actum in ecclesia domini Saluatoris Lateranensi 5 Idus Nouembr.  anno dominice Incarnationis 1078, indictione 1.

Heinricus Curiensis episcopus obiit.



MLXXIX.

Heinricus rex natalem Domini apud Mogontiacum non satis magnifice celebrauit. Illic contra nostri climatis situm magna fulgura uisa, et tonitrua satis terribilia audita sunt, et turbo tempestatis partem non minimam de episcopalis ecclesie tectura direptam, proiecit in terram; et hoc eo tempore gestum, non minimum admirationi a cunctis habebatur.  Posthoc  Coloniensi ecclesie rex contra decretum apostolicum Sigwinum quendam, eiusdem loci decanum, non canonice per ostium intrantem prefecit episcopum. Qui inuestituram illam de manu regis et ipse accipere contra fas presumens, mox excommunicationi infelix subiacebat. Dehinc rex iuxta [281 1Kb] Rhenum usque in mediam quadragesimam qualitercumque commoratus, iterum omnes quos contra apostolicam dignitatem conducere et prouocare poterat, priuatim ad inobedientiam et rebellionem adiuratos contraxerat; et non solum id priuatim et clam molitur, uerum potius apud Friteslariam in colloquio, quo Saxonum optimates et ipsius intimi astitores his diebus conuenerant, palam omnibus fecit predicari, quia in nullo quod ad  se pertinuerit actu uel negotio curam uel respectum prorsus in domno apostolico habere uoluerit. Quod etiam hoc argumento probauit, quia legatos quos in proxima synodo ab eo sibi Romam ad sequentem synodum papa pro cause illius responsis mittendos constituit, omnino contumax mittere contempsit.

Postquam rex Roudolfus post peractum bellum et uictoriam adeptam denuo sibi insurrecturum cum non modico exercitu hostem suum predictum comperit, ipse iterum cum maximo electissimorum suorum militum pugnatorum impetu ei congredi acerrimus omnifariam [282 1Kb] attemptans, omnifariam [283 1Kb] perterritum et stupefactum a se profugauit eum. Quo facto dum nichil aliud hac uice ab eo fieri,  nisi militiam suam domum a se dimissurum arbitraretur, ipse in Saxoniam suam cum suis glorianter remeauit. Ille autem inmaniter efferatus, Alemanniam, ut predictum est, eam deuastaturus ex improuiso inuaserat: nullum fere nominabilem preter Hugonem comitem  hac uiolentia ad deditionem uel conditionem fidelitatis coacturus. Roudolfus autem rex, Saxonibus suis a se domum  dimissis, paci et secundum leges eorum iudiciis et iustitiis absque personarum acceptione iustissimus studuit, quantum maxime ipsis adiuuantibus potuit. Post modicum denique ipse febribus et pleurisi inmanissime arreptus, plus quam duos menses in tantum laborabat et contabuit, ut a plerisque nimirum de uita et salute numquam recuperanda omnino desperatus fuerit. Demum namque tot periculis Deo ipsum medicante satis desideranter reconualescens, natiuitatem Domini gloriosissime apud . . . . . . cum non modico Saxonicorum principum collegio festiuissimus celebrauit, et mox ante septuagesimam undecumque recollectis militum suorum turmis expeditionem in regem Heinricum accelerare deliberat.

Quod dum ille primum comperit, seque ei in  tam breui temporis articulo non posse resistere uidit, consilio cum suis inito, non ex sua set ex optimatum suorum persona, legatos quasi pro pace quantulacumque ad inuicem componenda ad optimates Saxonum astutissime fallendos properanter dirigebat, qui bella et seditiones, ecclesiarum desolationes, et tot facinorum inmanitates simulatorie conquerentes detestarentur, quique domno pape, ipsis et optimis [284 1Kb] quibusque sese dominumque suum regem Heinricum consentaneos, et in huiusmodi causis emendandis per omnia obedituros firmissime protestarentur, et si aliter uerbis fidem non haberent, iureiurando datisue obsidibus ea sibi comprobarent. Quo audito Saxones in breui eis, utpote tam dulcissime blandientibus, nimium creduli  facti, expeditionem inceptam in primis domino suo dissuadebant. Dehinc certum diem in proxima quadragesima ad colloquendum sibi apud Friteslariam constituunt; et ita pacis federe clam condicto, domum ab inuicem gratulantes discedunt. Demum uero cum, ut condixerant, conuenirent, optimates regis Heinrici commenta sua et uecordias qualitercumque defendentes et dissimulantes, se non alia ratione uenisse testati sunt, quam ut Saxones apud dominum suum, quantum possent, adiuuarent, si modo ad deditionem uenire uellent. Illi uero, quamuis frustra se uenisse solitisque fallaciis et dolis delusos esse persensissent, bona tamen patientia ad pacem, concordiam et apostolice sedis obedientiam ipsos secundum sese paratissimos fieri oportere, satis  admonebant. Isti autem econtra, nullam pacis neque pape curam sese et dominum suum habituros fore, publica conclamatione professi, fide pariterque pace ad inuicem renuntiata, sic temere prouocati repatriabant.

His diebus ante quadragesimam dux Welfo assumptis  secum commilitonibus suis, cum magne uirtutis impetu Retiam Curiensem deuastaturus inuadebat, predis et incendiis insistebat, comitis Ottonis  filium cum aliis quibusdam maioribus adiuratum, regi Roudolfo subigebat. Dehinc fortiter quadam clusa seu palma expugnata, interfectis captis fugatisque hostibus, Deo donante cum maxima ui uictor regreditur [285 1Kb] , quosdam alios deinceps subacturus

Eadem quadragesima  synodus magna Rome collecta est anno Dominice incarnationis 1079, indictione 2, 3 Idus Februarii. Ad quam, licet furtiuo uix diuersiclinio itinerantes, cardinalis Romanus, Patauiensis et Metensis episcopi, pro tot suarum et ecclesiasticarum iniuriarum causis apostolice sedi  proclamandis, plerisque insidiarum et custodiariorum articulis Dei gratia secure pertransitis, gratulanter peruenere. Ubi in audientia totius synodi se proclamantes, episcopi gratanter auditi acceptabantur. Ubi legatus regis Roudolfi  predictas Alemannice deuastationis calamitosas multum miserias seriatim conquerendo enumerans, nec non ceteras regis Heinrici tam tyrannice presumptionis per totum ubicumque regnum insanias proclamatorie satis exaggerans, non sine lacrimosa domni pape perpluriumque commiserantium amaritudine, prout oportuerat cum [286 1Kb] collegatis suis dignanter audiebatur.---Legatus quoque Heinrici regis causas ipsius, quamuis reuera non iustissimas, plurimis sibi ut fieri solet confauentibus, qualitercumque depromebat;  qui cum suis a papa falsitatis conuicti sunt; aliis autem ab optimis quibuslibet optime satis credebatur. Publice nimirum in synodo domnus papa legationes Heinrici regis mendosas esse professus est; seque eum a regno iudicialiter deposuisse, nec postea aliquatenus restituisse protestatus est. Unde et ilico eum anathematizaret, nisi quod omnibus utriusque partis astitoribus hoc potius placuerat, quod usque in ascensam Domini adhuc exspectando differretur, ob id precipue, ne quid inordinatum synodus Romana in eum precipitanter fecisse causari potuerit. Legatus namque illius palam professus est, quod non callide set necessitate coactus dimiserit, quod nondum, iuxta quod in proxima synodo papa sanctiuit, tales ei legatos direxerit, qui legatos  apostolicos pro tam maxima sedanda discordia in Theutonicam patriam securos ducere possent. Iurauit autem quod dominus suus tales Romam infra ascensionem Domini missurus esset, et quod ipse in causa regni obediret omnimodis apostolice sedi. Iuratum est et ex parte regis Roudolfi, quod et ipse  in colloquio quod papa constitueret, ei pariter obediret. Denique domnus apostolicus denuo excommunicauit illum, quicumque, ne in preterito anno colloquium fieret, quolibet ingenio seu factione impedierit; pariterque eum, qui futurum impedierit, quod denuo hac uice constituit.

Predictis autem induciis omnium Romanorum animos sibi conciliauit in tantum, ut non ulterius anathema in Heinricum regem differri petant, si modo sibi obedire contemnat. Nichil uero de regibus papa nunc sanctiuit, nisi quod Patauiensi et Metensi episcopo aliisque collegatis eorum, quantum pro temporis necessitate oportuit, non usquequaque displicuit. Omnes siquidem meliores in parte Roudolfi regis firmissime constiterant, quem obedientissimum  domno pape per omnia comprobauerant.

Theodericus dux  comesque Folmarus  pro inuasione Metensis ecclesie excommunicati sunt. Itemque omnes, qui bona episcoporum, Mogontini scilicet et ceterorum qui de sedibus suis expulsi fuerant, iniuste sibi uendicauerunt. Item Mediolanensis episcopus et Rauennas; nec non pariter qui abbatem Augiensem ceperant, qui et ipse ad synodum pro causa sua proclamanda tetenderat, Parmensis episcopi  milites anathematizati sunt. Ipse autem ob eandem capturam ab officio suspensus est. Abbas [287 1Kb] tandem, cum aliter se non posse liberari persentisceret, pecunia suis pacta ac iurata captoribus, dimissus ab eis, Romam, prout antea disposuit, gratulanter peruenit. Inde causa sua  apud papam ad libitum peracta, non sine periculo ad Augiam quondam suam reuertitur; cui rex Heinricus iam in pascha tyrannum illum anathematicum, quem etiam celle sancti Galli destruende superposuerat, antiabbatem suo more apposuerat.

Misit quoque domnus apostolicus litteras  per totum Theutonicum et Italicum regnum sancto Petro obedientibus in hec uerba: Si qui sunt presbiteri, diaconi uel subdiaconi, qui iaceant in crimine fornicationis, interdicimus eis ex parte omnipotentis Dei et auctoritate sancti Petri introitum ecclesie, usque dum peniteant et emendent. Si qui uero in peccato suo perseuerare maluerint, nullus uestrum officium eorum auscultare presumat, quia benedictio  illis in maledictum uertetur, et oratio in peccatum. Et cetera.

Beringarius Turonensis  heresim suam illic abiurauit, catholicam fidem professus.

Heinricus Augustensis clericus, qui a rege Heinrico inuestituram Aquileiensis ecclesie iam suscepit,  electionem suam testimonio probabili canonicam esse ibidem testificatus est; set pro inuestitura contra canonicam et apostolicam sanctionem a laica persona sibi usurpata a papa reprobatus, diffinitionis eiusdem statutum se ignorasse et non audisse, synodo id ita iudicante, iureiurando palam comprobauit. Dehinc toto conuentu pro eo in id ipsum apud papam intercedente, in primis, ut moris est, iustam et idoneam obedientiam ac subiectionem et suffragium apostolice sedi et sancti Petri uicario pape Gregorio per iusiurandum professus, ab eo anulum et uirgam et cetera Aquileiensis patriarchatus insignia canonice suscepit; set non cum eo deinceps usquequaque fideliter egit. Cardinalis quoque Bernardus, quid laboris et periculorum in partibus  nostris sustinuerit, et quam minimum ecclesie prodesse potuerit, et inter cetera, quia regem Heinricum suo consensu in primis a Mogontino et sex aliis cum eo episcopis iudiciali censura iuste excommunicatum, et ipse iuxta preceptum illius a communione corporis et sanguinis Domini eum cum omnibus sibi consentientibus abalienauerit, et a liminibus ecclesie ut sacrilegum eiecerit, et ei regni gubernacula utpote tyranno et inuasori interdixerit, et regi Roudolfo utpote sedi apostolice per omnia obedientissimo subdiderit, domnum apostolicum non omnino tacuit; nec non Romanorum precipuis et quibusque optimis hec omnia seriatim intimare non omisit.

Domnus autem apostolicus miro quodam ingenio  iam plus quam annum hec omnia sibi non ignota quasi dissimulando sustinuerat. Quod nonnullis magne fuit admirationi cur fecerit: nisi forsitan illud colloquium, quod pro tam maxima discordia sedanda denuo iam iamque sub anathemate constituerat, ad efficiendum quod uoluerit, solum sibi sufficere non dubitauerit. Sin autem, colloquium impedituris et sibi ad pacem et concordiam non obedituris, istud tunc ad priora sua anathemata quasi ex inprouiso accumulatum, iustissimus ac seuerissimus iudex tanto magis in eternum damnandis [288 1Kb] inponere destinauerit: ut quem mitem et dissimulantem perduelles contempserant, uindicem tunc durissimum perditissimi experiantur.

 Eidem Romane synodo Gregorius papa presidens dixit  :

Ordinationes [289 1Kb] illorum, qui ab excommunicatis sunt ordinati, sanctorum Patrum sequentes uestigia, irritas fieri censuimus.

Item [290 1Kb] sanctorum predecessorum nostrorum statuta  tenentes, eos qui excommunicatis fidelitate aut sacramento constricti sunt, apostolica auctoritate a sacramentis absoluimus, et ne sibi fidelitatem obseruent, omnibus modis prohibemus.

Item [291 1Kb] . Et quoniam multos peccatis nostris exigentibus per causam excommunicationis perire cottidie cernimus, partim ignorantia, partim etiam nimia simplicitate, partim timore, partim etiam necessitate; deuicti misericordia, anathematis sententiam ad tempus, prout possumus, oportune temperamus. Apostolica itaque auctoritate ab anathematis uinculo hos subtrahimus: uidelicet excommunicatorum uxores, liberos, seruos, ancillas, seu mancipia, nec non rusticos et seruientes, et omnes alios, qui non adeo curiales [292 1Kb] sunt, ut eorum consilio scelera perpetrentur,  et illos qui ignoranter excommunicatis communicant, seu illos qui communicant cum eis qui communicant excommunicatis. Quicumque autem aut arator, siue peregrinus, aut uiator, in terram excommunicatorum deuenerit, ubi non possit emere, uel non habet unde emat, ab excommunicatis emendi et accipiendi licentiam damus. Et si quis aliquid excommunicatis non pro sustentatione superbie, set humanitatis causa dare uoluerit, fieri non prohibemus. Actum in ecclesia domini Saluatoris 5 Nonas Martii anno Dominice incarnationis 1079.

Domnus itaque apostolicus pro causa predicta diffinienda synodum denuo in ebdomada pentecostes fieri destinauit; missisque legatis ad regem Heinricum patriarcha  , Albanensi episcopo Petro uiro religioso, et Oudalrico Paduano episcopo, cum aliis  suis fidelibus, quid ipse in synodo super eo statueret, per ordinem illi demandauit, et ut certum tempus et locum colloquii ad arbitrium suum et otium cum legatis predictis in breui determinaret, ipsi tractandum concessit; et ut obedientiam, quam ei multotiens Romam probandam uerbis demandauit, nunc re ipsa ueram experiretur, ab eo exigebat. In argumentum quoque obedientie probande ipsi precepit, ut pacem cum omnibus sibi aduersantibus usque ad predicti colloquii consummationem firmissime pepigisset, et episcopis quos sede sua iam expulerat, potestatem liberrimam ecclesiarum rerumque suarum, et securum pacificumque ipsis utendis et possidendis ingressum et arbitrium, remota omni lesione  et perfidia, concederet; et de potentioribus religiosissimisque suis septem uiros Romam ad cendictum tempus sibi dirigeret, qui iureiurando sibi securitatem facerent, ut legatos suos ad predictum colloquium cum pace perductos, et in commissa legatione  illic peragenda omnimodis communitos, Romam ad se securos cautissime reducerent.

Patriarcha autem, qui unus ex intimis regis Heinrici fuerat, non optima fide et studio inpositam sibi legationem obseruans, nuntium secretalem, qui uoluntatem illius et obedientiam exploraret, regi festinanter Ratisponam pro se direxit. Ipse autem collegatos suos hac uice retardando, Aquileiam suam reuertitur, ipsi autem Padaugiam [293 1Kb]  diuerterunt. Rex autem huiusmodi legationem a papa sibi directam comperiens, solita contumacia eam non maxime, utpote non obseruaturus, diligebat. uerumtamen quasi legationis apostolice inscius, nuntium Romam non modicis fallaciis dolisque instructum Osniburgensem episcopum ad condictas inducias  dirigebat, qui quolibet ingenio et obedientia illius tantotiens falso simulata, hac etiam uice papam deluderet, et ut anathematis illius sententiam et synodum iam in tyrannidem regis compescendam specialiter ferme destinatam artificiosus plurimum qualitercumque impediret. Ipse denique pascha Ratispone quomodocumque egit, ducatum Alemannie in erroris irritamentum comiti Friderico ibidem commendans, et Augiensem abbatiam [294 1Kb] , quam ipse iam bis symoniace uenditam, dehinc Eggihardo, a fratribus suis regulariter electo et iuxta priuilegii eiusdem loci statutum a papa legittime ordinando, contradidit; et quia iniuste [295 1Kb] parti eius  fauere non ausus est  , nunc iniuste reprobato et in predicta captione detento, tyrannum quendam   , sancti Galli celle quem prediximus inuasorem et deuastatorem, pariter illic [296 1Kb] contra fas preficiens, in orientalibus Pagorie et Norici sinus partibus, incolas illos deuastando et Liupaldum marchionem ad deditionem sibi cum aliis quibusdam coartando, usque in pentecosten ferme commoratus est.

Uxor uero regis Roudolfi nomine Adelheit, filia Adelheide marchionisse, soror Berthe regine uxoris Heinrici, ex quo ipse Saxoniam intrauit, in episcopatu Constantiensi in Duello  et in aliis castellis iuxta Rhenum qualitercumque conuersata, egestate, merore, uariisque aduersitatum calamitatibus confecta, demum egritudinum mortaliumque  febrium aliquamdiu confecta molestiis, disposita domo sua et, prout oportuit, anime sue salute omnimodis in Christo prouisa, felici o utinam! consummatione in manus illius deuotissime moriens spiritum suum commendauit, et ad monasterium  sancti Blasii  cum omnifario exequiali debito officiose satis sepeliebatur.

Rex autem Roudulfus iam uiduus factus, apud Goslariam pascha magnifice celebrauit, et expeditionem suam, quamprimum optimatibus suis oportunum uideretur, in Heinricum acerrimus, satis prudenter disponebat; nec non tota Saxonia pace firmissima mirabiliter counita, legali gentis illius iure et constitutione, iudicium et iustitiam absque personarum acceptione omnibus in id ipsum equi seruantissimus sollertissime faciebat. Filium uero illius  , cui iam paruulo adhuc ducatus Alemannie a rege Heinrico delegatus est, dux Welfo cum nonnullis senioribus qui ad eum pertinebant, assumptum Ulmam perduxerunt, eique se cum ciuibus  iure solito subdiderunt, communique suffragio et laudamento dominum sibi et ducem nunc denuo confirmauerunt.

Illis autem inde domum digressis, comes Fridericus collectis undecumque ex parte regis sui Austrifrancis, Retis, uindelicis, Pagoariis, et quibuscumque poterat militaribus copiis, et ipse Ulmam non sine periculo, illic pentecosten acturus, inuaserat; set audito ducis Welfonis citato in eundem contra se locum hostili impetu, uix pernoctans illic, cum tribus suis episcopis inde secum proturbatis cum dedecore timidus et inbellis loco cedebat. Dux itaque illuc ingreditur, et post paululum obsesso illic in proximo quodam firmissimo castello  ,  ad iniuriam Friderici predicti plus quam duas ebdomadas illum ibidem sibi pugna congressurum audax nimis et bellicosus prestolatus est, donec machinamentis balisticis que mangones theutonizant, totum diruit expugnauit et incendit, castellanosque omnes sine qualibet conditione ad deditionem sibi coartauit. Fridericus autem congregatis omnibus qui tanto tempore quomodocumque poterant [297 1Kb] , et uidens se duci ad congrediendum bello adhuc longe nimis inparem, cum dedecore suo non minimo suis in diuersa uertentibus, tristissimus returnabat. His quoque post pascalibus diebus Bertholdus marchio, ducis Bertholdi filius, spectabilis multumque liberalis adolescens, et omnifaria morum honestate strennue se et satis uirtuose agens, uxorem sibi  accepit Agnetem, Roudolfi regis filiam, et ipsam admodum in suis omnibus non minus marito uirtuosam.

Predictus autem patriarcha ceterique sedis apostolice legati  , per nuntios quos premiserant et Osniburgensem episcopum regis Heinrici responsis,  quamuis simulate, obedientie eius compertis, circa pentetecosten ad eum Ratisponam peruenerunt. Ubi non satis magnifice acceptati, negotium pro quo missi sunt pro uiribus exequi pertemptabant. Demum uero plurimum toto ingenio et artificio regi instantes et surripientes, uix ab eo uerbialiter tantum quamquam pacis simulate, et colloquii Rome in synodi audientia per legatum ipsius iurati, laudamentum et consensum extorquebant. Et missis statim pre se in Saxoniam ad Roudolfum regem et ad ceteros Saxonum principes, nec non ad ducem Welfonem et Alemannorum meliores et maiores legatis, demandabant eis, ut et ipsi ob eandem causam secum tractandam ad Friteslariam in condicto die sibi occurrerent. Nec mora, percepta  huiusmodi legatione, Saxones cum rege suo preceptis apostolicis obedientissimi, iuxta quod demandatum est illis peregerant.

Dux autem Welfo ceterique de Alemannis illuc aduocati, dum et ipsi iam uenire paratissimi fuissent, ductores, qui a rege Heinrico ad securum ductum ipsis nominati sunt, ab eo solita eius perfidaque uecordia retracti sunt, ne ad condictum eos perduxissent. Saxonibus quoque eadem perfidia molitus insidias, dum et ipsi patrie sue fines egressi legatis apostolicis occurrebant, non paucos militarium copiarum cuneos de Bemia a tergo eis inmiserat, qui terminos illorum irrumpentes ac deuastantes, manu predatoria diripientes eosque hostiliter omnimodis molestarent. Quos tamen,  malo suo dum marcham sic inuaserant, marchionales turme in unum collecte, incursu bellico profligatos partim interfecerant, partim uictos ceperant preter quos fuga ipsis paucissimos quam uix diripuerat.

Legati uero apostolici bonorificentissime a Mogontino archiepiscopo ceterisque omnibus et maioribus et minoribus apud Friteslariam acceptati, causam et rationem sui aduentus palam omnibus simul aperiebant, salutem et apostolicam benedictionem pacis, iustitie, et obedientie amatoribus enuntiabant. His gratulanter auditis, Saxonum principes cum rege suo nec non sue partis communiter uniuersis, ad pacem indictam custodiendam, et ad  tanti dissidii et seditionis causam iuste et sententialiter examinandam, et colloquii sententiam statuti obseruandum se per omnia domno pape obedientissimos fore protestati sunt; eo autem pacto, si pars aduersaria in id ipsum, datis a se utrisque obsidibus mutuisque iurisiurandi firmamentis pari  uoto consentiret. Aliter namque non maximam fidem in regem Heinricum eiusque tantotiens expertam perfidiam et uecordiam se habituros professi sunt.---Patriarcha autem ceterique regis [298 1Kb] familiares, quos legati apostolici in suo [299 1Kb] comitatu secum adduxerant, huiusmodi pactum quasi non necessarium diu multumque recusantes, laudare noluerant. Demum uero cum legatos, Saxonum sententie utpote probabiliori fauere persentiscerent, non multum contradicentes, dominum suum quamuis refragantem ad hoc pactum se coacturos fore, ficta et uecordi pollicitatione profitebantur. Ea ratione Saxones legationi apostolice sedis, si pacis et securitatis firmitudine fieri posset, se cum rege suo obedientes futuros per omnia subdiderant. Dehinc  die et loco colloquii habendi apud Herbipolitanam urbem ab utrisque condictis, hi Saxoniam, isti autem cum legatis apostolicis ad dominum suum remeabant festinanter Ratisponam.

Ipse autem, fidei pactum quod condixerant dum ei notificarent, corde uerboque pertinaci paruipendens, pacificum propitiumque se illis exhibiturum fore ob domni pape honorem pariter et amorem, uix ab eis constrictus profitebatur, set si ad deditionem sibi indilate occurrere et humiliari non detractarent. Eaque conditione colloquium, quod Rome in synodo a legato suo iuratum, et excommunicationis auctoritate a nullis partium utrarumque personis non modo non impediri, quin potius omnimodis obseruari decretum est, se cum Saxonibus  habiturum laudabat; aliter autem nequaquam. Quod cum primatibus Saxonum Alemannorumque ceterisque suis commilitonibus compertum fuisset, quamquam ad condictum colloquium iam consentaneos se domno apostolico exhiberent, tunc simul omnes pertinacem regis Heinrici uecordiam commirantes, et contumacem inobedientiam detestantes, sollicitudines necessitatesque suas Deo per [300 1Kb] omnia commendantes domi unanimiter se continuerant.

Ipse autem undecumque non modicis sue partis episcoporum ceterorumque complicum suorum contractis copiis, ad predictam ciuitatem  , ac si per hoc apostolico se excusabilem, anathemate periuriique reatu inmunem [301 1Kb] posset efficere, circa  sancte Marie assumptionem cum legatis apostolicis, et ipsis, ut aiunt, muneribus partim corruptis, partim metu minisque confractis, et blanditiis, astutiis omnique ingenio in illius fauorem ferme seductis, temerarius satis peruenit. Illic ad libitum suum synodo hac simulatoria omnifariam per suos synodicos et causidicos secundum cor suum disputaturos disposita, ipse pro regni sui disturbatoribus et inuasoribus sese legatis apostolicis intentione satis suasoria  querimoniosus proclamauit, et ut Roudolfum cum suis omnibus auctoritatis apostolice anathemate digno percellerent, satis superque efflagitauit. Multaque id genus adinuentionum, accusationumque clamosarum, set non ut fertur ex omni parte idonearum excogitamenta ipse cum suis omnibus tumultuosa nimis animositate inportunus illic set non sententiose concinnabat; se quoque apostolice deliberationi obedisse, aduersarios autem suos inobedientie conuictos fore, et in hoc excommunicationi subesse, liberrime asseruit, reatusque probamentis inrefragabilibus. Demum uero apostolice sedis legati, spiritu libertatis non ut [302 1Kb] oportuerit roborati, se pro pace componenda proque die locoque colloquii, non huiusmodi autem, set quale Rome a domno  papa decretum est, constituendis, et ut [303 1Kb] sic partis utriusque obedientiam diligenter examinarent, examinatamque ad sedem apostolicam renuntiarent, missos fuisse professi sunt; seque non solos, set cum aliis suis quos domnus papa destinauerit, deinceps idoneis collegatis ad illam quam tunc expostularent seditionum et preliorum causam iuste dirimendam [304 1Kb] iudices nominatos, modo non autem, set futuros fore dispositos, his qui se tantotiens inclamitabant [305 1Kb] protestati sunt. Eoque responsionis artificioso modo uix se ab inclamantibus et tumultuantibus liberabant; scientes pro certo regem Heinricum cum consentaneis omnibus suis, colloquii ab apostolica auctoritate statuti non modo non obseruatorem, quin potius temerarium impeditorem exstitisse, et in hoc  anathemati se apostolico palam cum suis complicibus substrauisse; nec non ipsum presentis synodi sue simulatorie locum cum incolis suis iusto iam iudicio ab episcopo suo similiter damnatum fuisse, seque ipsos his omnibus contra fas et ius canonicum periculose satis communicasse.

Sic anathematicum hoc concilium tergiuersatione uecordi tum execrabiliter initiatum, tum execrabilius finitum  , turbidus satis et animosus Heinricus rex, assumptis secum legatis apostolicis, exercitum quem [306 1Kb] non mediocrem undecumque contraxerat, in Saxones hostiliter deuastandos temerarie multum abhinc dimouerat. Comperto autem tam hostilis incursionis in se suosque impetu, Roudolfus rex in  Deo eiusque miseratione [307 1Kb] confisus et corroboratus fiducia, et ipse non modicum quem studiose collegerat sue militie apparatum in occursum illius prudenter ordinatum promouerat; missisque ad omnes exercitus hostilis optimates nuntiis, eos per misericordiam Dei obsecratos, humiliter satis rogitauit, quatinus colloquium, quod papa iam pro pace et unitate ecclesie ac totius regni concordia componenda decreuerat, et ipsi cum domino suo obseruarent,  sibique locum eiusdem obseruandi fide paceque non ficta concederent. Illic denique se per omnia domno pape ceterisque regni optimatibus consentaneum obediturumque in hac que instaret causa, firmissime multum cum suis omnibus collaudabat. Si autem id contumaces refutarent, se eis hostem Deo propitiante acerrimum armis congressurum et ut in pacis ac iustitie anathematicos induratosque contemptores oportuerit, se in illis fore uindicaturum, minime dubitarent.

His auditis, tamque eius inmanissimi et in se efferati exercitus cohortibus per exploratores suos nimis indubitanter compertis, non parum quidem cum belli instantia, tum iniustitie excommunicationis et inobedientie sue conscientia [308 1Kb] perterriti, dominum  suum, quamuis lacrimoso eiulatu diu multumque pertinacissime reluctantem, ad hoc constringebant, ut inminens periculum iuxta consilium illorum dissoluere, seque ab his quibus congredi ac repugnare non sufficeret, quoquo modo liberare non detrectaret. Iustam namque causam a se Saxones cum domino suo expostulare, sequestratis ab hoc sermone episcopis suis cunctis, unanimiter asserebant. Illi quippe lingua tantum pugnaces, ipsos rem mortis gladiis experiri indefessi semper et importuni instigabant, eam que ab his egressa et initiata est tam inmanem sancte ecclesie regnique totius desolationem, discordiam et iniquitatem sic miserabiliter tueri ac corroborare perditissimi satis existimantes. Nec mora, legatis apostolicis ad se uocatis, toto nisu  id cum illis actitabant, ut sub anathematis articulo utriusque partis acies indissolubiliter constringerent, ne in se alterutrum bello consurgerent, set potius pace ad inuicem confederati, pro instanti causa in breui colloquium utpote regni subministeriales et communicipes conderent [309 1Kb] , et per optimates quos ad hoc eligerent, tanti causam dissidii iuste rationis censura componere pertemptarent. Ad hec quidam ex parte Heinrici regis, pace a Saxonibus accepta uicissimque data, eandem causam tam obnixe serii pacifique mediatores cum eis tractabant, donec ab utrisque ad hoc laudamentum peruentum est, ut eam partem, quam in colloquio, quod eis apostolico indictum fuit precepto, iustam fore decernerent,  sese omnes unanimiter contraherent.

Hoc quasi honoris defensorio quodam argumento sese artificiose liberantes Saxonibus, qui pactum pacis prius duri prorsus respuebant, tunc gratissima ipsius opitulatione communiti, fugaci uix reuersione inde cum rege suo confusi ualde discedebant. Quod in primis namque non modica Baioariorum pars, uiso Saxonico procinctu obstupefacta, inceperat, deinceps tota pariter castrorum series tumultuose multum peregerat. Sic se domum qualitercumque  proripientes, ac colloquii pactum Saxonibus delusis flocci pendentes, iterum rex suos toto nisu ipsos non minimum seductiles in eundem procinctum coartabat, et eos in id ipsum more solito tantotiens peieratos examussim adiurabat. Legati uero apostolici his negotiis, ut aiunt, ac si inuiti intermanentes, tandem magnifice donati Romam, set non simul, infectis pro quibus missi fuerant omnibus, regressi sunt. Quorum alter, scilicet Paduanus, tantis muneribus corruptus, cum ad domnum apostolicum perfidiosus ypocrita, collegatum suum simplicem nimis sanctumque uirum, cis Alpes relictum preuenerat, multifariis figmentorum argutiis ac responsis mirabiliter instructus, non solum obiter Longobardos, Romanos etiam, set et ipsum papam decipere, ac  Heinrico suo qualitercumque complacare studiosissimus intendit. Humillimam per omnia obedientiam ipsi, cum quibus excogitare de cetero posset obsequiorum promissis omnibus, ex parte Heinrici pseudolegatus apportauit; et hoc in colloquio et in ceteteris, pro quibus se ultra montes transmiserit, quantum ad illum obseruantiis satis probatum fuisse ostentauit. Cum autem tanta inuerecundus audacia tam mendosissimus passim cum suis commendacibus omnes pertinaciter deludere non cessaret, quidam frater  , a rege Roudolfo suisque consentaneis qui illuc missus hunc preuenerat, satis super illius non sufficiens permirari inpudentiam palam mentientis, ac tot tantosque suis falsitatibus dementantis,  ei coram domno papa ceterisque Romanis in medium adducto, in faciem testis ueritatis confidentissimus restitit; quousque illum cum suis figmentis omnibus inrefragabili ratione euictum, confessum, confusumque palam omnibus ostentauit. Quippe cum illo pariter in Ultramontanis gestis illius ac negotiis multotiens aut ipse commoratus, aut a ueridicis cognitoribus rem totam exploratam sibi diligenter enarrantibus edoctus, tanto testimoniali illum refellebat, quanto eum de uniuersis nil prorsus latebat. Sicque a domno papa iustissime profanatus et abalienatus, domum mestissimus cum non minimo dedecore returnauit.

Dehinc missis litteris papa Petrum illius collegatum ad sedem apostolicam quantotius redire precepit.  Qui iussis obaudiens, sicut ille mendaciis, ita iste fidei ac ueritatis plenitudine testimoniatus, Romam suam honorifice reuiserat, totamque inobedientiam, falsitates, dolos, inauditas uecordias, et quicquid Deo iustitieque repugnat, de tyrannide Heinrici domno pape reportabat. Qui tandem uerissime legatorum suorum gestis compertis, nichil ultra de Heinrico sciscitatus est: set tamen regi Roudolfo ceterisque suis consentaneis, missis litteris  demandauit, se non parum moleste ferre legationis  sue inefficatiam; et quam in eum quidam estimarent in hac causa personarum acceptionem, nullam omnino fore, nullaque usum fuisse leuitate, set iuxta ingenii sui intellectum se ad hucusque iustitie fauisse [310 1Kb] et consensisse, conscio sibi Deo testificatus est. Illos autem in incepto iustitie tenore perseuerare, ut solitus est, paternis predicamentorum suasionibus obnixe satis cohortatus est.

Rex uero Roudolfus in suam se Saxoniam recipiens, ac colloquium quod cum Saxonibus primates et complices Heinrici callide multum condixerant, tam falso laudatum quam non obseruatum persentiscens, non parum triste tulit, quod eorum tantotiens expertum illum sic astutissime uecordia delusit. Attamen se prudenter coniurate illorum contra  se expeditioni tunc occurrere magnanimus et constantissimus preparauit, et si ultra sibi occasio talis ut antea Deo propitiante succederet, ne ita se deluso Heinricus cum suis diuaserit, toto nisu incessabiliter premeditari non quieuit.

Heinricus autem per totam circum circa errabundus Bawariam autumnando, qualicumque potuit ingenio et ipse cum suis contrahere non cessauit militum pregrande collegium, mox post natiuitatem Domini Saxoniam inuasurus. Saxonum quoque plerosque clandestinis maximis munerum et possessionum promissis per internuntios suos familiarissimos incessanter attemptans, sibique corruptos et adiuratos coniungere qualitercumque festinans, indubitalem spem totius Saxonie sine bello in breui subiiciende  acquisiuit.

His etiam diebus Curiensi ecclesie, iam plus quam annum episcopo suo orbate, Nortpertum Augustensis ecclesie prepositum, symoniacum auarissimum, et quo sui erroris non [311 1Kb] facillime sibi parem consensorem adinuenire nequiuerit, illo quem clerus militia et populus ecclesie ipsius canonice elegerant eiusdem domus preposito, uiro ualde religioso, reprobato, inuitis et nolentibus uniuersis uiolenter prefecit. Qui mox omnibus modis et artibus sue, ut semper solebat, auaritie industrius suberat. Et quia se non per ostium, set aliunde in ouile ecclesiasticum ingressum non ignorabat, Mediolanensi heretico antiepiscopo se subesse et ab ipso ordinari debere hereticum, efficere pertemptauit [312 1Kb] . Mogontinum  uero episcopum, cuius uere ecclesia Curiensis subparochiana fore constat, metropolitanum suum non  esse, nouis et pseudographis quibusdam priuilegiis qualitercumque attestari conatus est. Set tamen in hoc non maxime profecit  .

Aestas uero ipsius anni nimis pluuiosa preteribat, set tamen non magnam frugum penuriam intemperies talis effecerat.

Eberhardus Neapolitanus  episcopus, a domno apostolico propter inobedientie contumaciam iam damnatus, set a rege Heinrico Herbipolitane ecclesie contra ius pro Adalberone episcopo legittimo inde propulsato temere incardinatus, et ipse excommunicatus et excommunicatis toto nisu communicans, cum his quos libenter complexus est portionem habiturus, diem extremum infausta pertinacia letaliter clauserat, iustissime a regno Dei in eternum  excludendus. Cui successit . . .  Parthenopolitane ecclesie canonicus, canonica electione huic subrogatus. Eodem anno Hiltinisheimensis episcopus Hecilinus ex hac lacrimarum ualle, o utinam gratulanter! emigrauit ad Dominum, successorem habiturus Utonem, ecclesie sue canonicum. Parthenopolis quoque isdem diebus pro suo iam feliciter martyrizato archipresule tandem Hartwigum, Mogontine ecclesie camerarium, electione canonica prouisorem susceperat. Abbas quoque Massiliensis, Bernhardus nomine, uir non minime sanctitatis, sapientie, religionis, caritatisque, qui nonnullas pro iustitia iam iamque constanter sustinuerat persecutionis iniurias, et quem pro incomparabili tantarum uirtutum industria, intimum, familiarem, nec non pre ceteris  omnibus re uera sibi dilectissimum domnus papa unice sibi prerogauit, et idcirco Rome sancti Pauli ecclesie  satis idoneum hunc iam primicerium incardinauit; dum Massiliam suam reuisitare proponeret, in reuertendo febribus mortaliter arreptus, uiam uniuerse terre, tota cordis alacritate ad celestia suspensus, felix plurimum ingressus est. Et apud monasterium  , quod in uia regia Romam euntium situm est, ubi »Nar albus aqua« [Nar est fluuius, habens turbidas aquas. Unde Lucanus ait: Sulphurea Nar albus aqua. 2. in margine, manu eadem.] cis Sanctum Dionisium transuadari solet, cum deuotissimo exequiali honore tumulatus, in pace Christi requiescit 14 Kal. Augusti [313 1Kb] .



MLXXX.

 Rex Roudolfus natiuitatem Domini magnifico plurimum apparatu regio apud . . . sollemnissime celebrauit;  ubi prudenti cum suis, ut oportuit, intentissime consilio communicato, qualiter Heinrico Saxoniam suam inuadere iam iamque attemptanti absque sui detrimento resistere posset, sollicitus satis pertractauit. Qui et ipsis diebus Mogontiaci non dignitate regia set qualitercumque commorans, et militiam [314 1Kb] non paruam de Burgundia, Francia, Alemannia, Baioaria, Bemia et undecumque collectitans, mox post octauas theophanie in Saxoniam expeditionem hostili impetu acerrimus promouere non cessauit. Cui rex Roudolfus, collecto et ipse pregrandi suorum militum exercitu, occursare animosus plurimum, Deique misericordie [315 1Kb] eiusque iustitie fiducia summopere corroboratus bello congredi constantissime destinauit; eaque intentione ipsi obuiam [316 1Kb]  sese bellicoso terrore audacter promouens, uix illius congressum prestolatus est. Namque tam ualidus zeli Dei ardor illum succenderat, ut si ecclesie sancte statum suumque ius legittimum per hoc recuperare posset, se in omne periculum et in ipsam mortem dare nequaquam detrectasset. Heinricus uero milites suos solita infatuans sue calliditatis et falsitatis uecordia, promisit absque bello et omni repugnantia hostili, ac, ut aiunt, iureiurando confirmauit illis, Saxonie regnum sibi patere, et per Saxonum maiores, quippe quos omnes ferme sibi adiuratos et confederatos habuerit, hostem suum Roudolfum cum suis optata facilitate sibi captum in manus suas tradendum fore, et idcirco eis nichil periculi aut difficultatis obstare; quin potius, pro quo  tot laborum insumpserint, sibi secum de cetero tamdiu adoptato libitu conregnare presto propediem restare. Sic namque seductiles sibique nimium credulos factos, in ipsam mortem periclitandos cauillatorie satis precipitauit. Regem quippe Roudolfum cum pregrandi exercitus sui collegio et in bellum nimis promptissimo ex improuiso ferme offenderant. Quos dum ipse sibi tam proximos arrepsisse per exploratores suos comperisset, quasi illorum metu fugam simulans, locum eis inuadendi prouinciam cum suis retrogradus artificiose dederat. Ea tamen intentione simulauerat, ne si in alterutrum bello [317 1Kb] consurgerent, ipsi a se persequente tanto minus more suo diffugissent, quanto infra patrie illius terminos a compatriotis omnibus undique impeti et  circumdari Deo propitiante [318 1Kb] potuissent.

Illi uero fugam Saxonum ueram et non dispensatoriam arbitrantes, audacter illos insequentes [319 1Kb] , predis et incendiis, set pre ceteris dux Bemianus, insistere passim presumpserant [320 1Kb] . Unde consilio in id ipsum cum Iuuauensi ceterisque scilicet [321 1Kb] ad hoc sibi suffragantibus cepiscopis collato, Mogontinus archiepiscopus, cuius eo locorum res ecclesiasticas deuastando peruaserant [322 1Kb] , Heinricum sacrilegum huius dissipationis armiductorem cum suis  complicibus uniuersis, iusta in eos data sententia, dampnatos et excommunes anathematis strictura conuinxerat. Quod iuxta solitum ipsi, Dei iustitie contumacissimi contemptores, nichili factitantes, Saxonum castris belli cedisque perquam temere spirantes satis approximauerant. Hiemps autem, que solito asperior tunc inhorruerat, utrisque partibus ad instans negotium non paruo impedimento fuerat. Rex denique Roudolfus hostem adesse comperiens, ac se cum suis cohortibus ad [323 1Kb] bellum ordinatissime satis instructis bellax nimis et horrendus promouens, in Deo eiusque iustitia magnopere speratus et corroboratus, hostes se gratis impetentes prestolatus est. Nam ipse non caput et inceptor tante congressionis, set suimet  suorumque defensor et liberator, et hoc [324 1Kb] summa necessitate coartatus, et esse et dici, non minimi nominis et glorie computauit. Heinricus uero cum suis legionibus ritu bellantium terribiliter multum preordinatus, impetu acerrimo ipsi congreditur, partim ex aduerso, partim per insidias et succentarios ex improuiso tota arte sibi rebellantes supprimere et qualitercumque subiugare totus industrius. Sed mox in prima coitione Roudolfus rex cum tanto impetu terrore et incursu pugnacissimus ipsis uiolenter institit, ut uirtutis illius constantiam omnino sustinere non sufficerent; quin potius aut interfecti illic occubuerunt, aut eneruos et imbelles fuga se ab eo quamuis turbulenta liberarunt [325 1Kb] . Post nonam ergo belli conflictatio exorsa, ad usque  noctem diuersissime perdurauit, et quod diuino creditur actum [326 1Kb] iudicio, in ipso pugne exordio statim partes utrasque turbo niuium [327 1Kb] uentosissimus tam mirabiliter obtenebrauit, ut ferme nemo suos commilitones cognoscere quiuisset, donec nox adueniens, fugitantes et persequentes in hoc articulo belligerantes diremisset [328 1Kb] . Baioarii et Franci cum rege suo prefugere proximum [329 1Kb] se a tam strage dirissima, preceleres ac non minimum [330 1Kb] perterriti, eneruiter preripiebant. De Bemis autem, qui in suis multis milibus confidentes, eidem bello auidissimi se intulerant, utpote qui pro seruitutis sue remuneratione hoc solum, ut pre omnibus primi Saxonibus congredi meruissent, percupierant,  precipua strages ac ruina illic facta est. Quorum summam fore determinant 3255, preter hos qui illic perplures ceciderant de Theutonicis, siue qui de utrisque capti sunt, ad plenum et ad certum non est comprehensum quot fuerint. De militia autem Roudolfi regis 38, et hi omnes preter duos de minoribus, non de militaribus ensiferis, cecidisse referuntur. Quorum unus Meginfridus, comes quidam Parthenopolitanus, arma iam diu pro Deo deposita ob turpes quorumdam prediorum questus apostata resumserat, unde et Dei iusti iudicis ultore gladio  illic confossus perierat. Fugatis uero et ui bellicosa passim in diuersa hostibus propulsatis, quidam ex parte Roudolfi regis stationem, ubi custodes tyrones et scutarii hostilis exercitus, saumarios, uehicula et sarcinas cibariorum sumtuum uestimentorum omniumque [331 1Kb] supellectuariorum suorum a pugnantibus remoti finemque belli prestolantes obseruabant, non parum alacres undique circumdantes inuaserant, ceperant, et omnia secum sic letaliter spoliatis hostibus in castra sua gratulanter abduxerant.

Ergo Heinricus cum sue tyrannidis complicibus sic aduersariorum suorum persecutoria inmanitate, famis internecione, frigoris asperitate, tamque fuge dedecorose et infauste satis superque profligatus  exacerbatione, ipse uix Ratisponam suam qualitercumque reuisitauit. Ceteri autem non minus miserabiles, turpes, ac tot miseriis ipsi non impariter contabescentes, patriam suam unusquisque non glorianter multum repetiuerunt. Rex autem Roudolfus, recollectis undecumque militum suorum copiis, locum belli ad usque mediam noctem uictoriosus occupauit. Set quia tam maxima uis algoris, nec non ad hoc pugne recentis precipui labores omnes in id ipsum confectos, defatigatos, ac plerosque illorum uulneratos multifariam exacerbauerant; locum cum his qui interfecti siue adhuc semineces illic procubuere deserentes, in quamdam iuxta uillam, ubi frigorosi calefierent ac quiescerent, ad horam diuertebant, et mox ante lucem illuc reuertentes,  ac per totum diem summe triumphantes, gratulanter illic incrastinabant.

Magnus uero dux ac patruus eius Herimannus comes, qui in precedenti bello Saxonico captus ac Heinrico traditus, iam ab illo pro fidei condictione et promissione quam ipse ac dux predictus sibi iurauerant, relaxatus ac liberatus est, fidem et auxilium quam ipsi [332 1Kb] iam antea regi Roudolfo iureiurando contra omnes sibi aduersantes confirmauerunt [333 1Kb] , perfidi plurimum infringentes, collectis omnibus quos poterant, addere se fraudulenter ante inceptum bellum predicto tyranno pertemptabant; set a quibusdam Saxonum primatibus illorum perfidiam explorantibus mox repulsi ac refugati, uix domum ab eis salui se proripiebant. Eadem clandestina  perfidie coniuratione ipsi cum suis omnibus marchionissa Adala, generque suus marchio Eggebertus   confederati, post euentum belli fronte satis aperta, quibusdam firmissimis castellis militum suorum subsidiis derepente occupatis, regi suo peruicaces, apostate rebellabant. Quos denique Deo fauente omnes in id ipsum suam ad deditionem in breui cegit, et hoc non absque illorum dampnis hisque non minimis. Quippe milites illorum ipsis distrahens, sibique adiuratos [334 1Kb] cum bonis illorum recipiens, predia beneficia marchiasque illorum aliis ea percupientissime petentibus et acceptantibus largiens, ipsos de loco ad locum regia maiestate fugans et persequens et omnimodis subiiciens, tam multifaria eos coarctauit et humiliauit acerbitate, quoadusque re ipsa experti sunt, quam stultum atque dampnosissimum sit, regi ac domino suo  quomodolibet [335 1Kb] gratis ac fraudulenter recalcitrare. Sic post predictum quod cum Heinrico gessit maximum bellum, uictor gloriosus rediens Goslariani, dehinc his non parum minoribus adusque quadragesimam sollicitus laborauerat [336 1Kb] tot rebellium et aduersantium [337 1Kb] sibi bellicosis motibus, donec eos sibi subactos [338 1Kb] dedititiosque [339 1Kb] , prout oportuerat, perdomuit.

Heinricus denique, cum neque bello neque clandestina hac quam cum Saxonum primatibus gerebat coniuratione ad libitum suum proficeret, quin potius teste sua conscientia iustitie Dei palam contumacem et inobedientem, et ob id iam apostolica censura excommunicatum cum suis, se repugnare non ignoraret, simulans tandem ob tot et tantas sancte  ecclesie miserias et desolationes, quas [340 1Kb] ipse cum suis ei intulerat, sedis apostolice metum, Romam ex antiepiscopis suis Bremensem et Babinbergensem, set non sine magno, ut aiunt, auri et argenti pondere, quo Romanos corrumpere ad suum uotum pertemptarent, direxerat [341 1Kb] . Paduanum [342 1Kb] quoque episcopum, qui [343 1Kb] precedenti estate legatus apostolicus in nostras partes destinatus est, eadem intentione cum quibusdam aliis suis familiaribus peccunia copiosissima onustum et suffarcinatum illuc transmiserat; qui iam ab ipso muneribus non minimum corruptus set et [344 1Kb] ad corrumpendum alios intentus, in ipso itinere a quodam suo comite ex industria lancea perforatus, ad inferna corruptissimus quam repente Dei iudicio precipitatus est.  Thesaurus autem, propter quem . . . . . . Reliqua exciderunt.




ANNO DOMINI MLXXIX.
IOANNES FISCAMNENSIS ABBAS.





NOTITIA HISTORICA.


 Ioannes I, in partibus Rauenne ortus ex patre Roberto, ab exilitate corporis Ioannelinus dictus cognominatusque d'Alye in Catalogo Labbeano, apud Sanctum Benignum Diuionensem litteris eruditus ac medicinali arte, quam ex Guillelmi abbatis mandato didicerat, eius in primis studiosus euasit imitator, qui dilectum sibi substituit, anno 1028, licet eum alibi magis optasset preficere. Nouum abbatem Robertus dux ut Fiscamnensis monasterii libertati caueret, noluit ut archiepiscopus Rothomagensis ordinaret, sed accersiuit Hugonem Abrincensem episcopum, a quo Ioannem Fiscamni abbatem benedici ac sacrari fecit. Eodem abbate ordines non semel ab aliis episcopis collati sunt, archiepiscopo nequaquam reclamante, huic eidem Rogerius comes  de Castro S. Pauli instaurandum commisit Blagiacense monasterium an. 1032, cui unum e suis abbatem prefecit. Aegre quidem, concessit tamen Ioannes monasterium uillarde a Richardo II Fiscamnensibus olim donatum, Roberto duci locum in priorem statum restituere uolenti, qui in commutationem dedit monasterium Sancti Taurini an. 1035, eiusdemque subscripsit litteris pro restauratione parthenonis uillaris. Subscripsit eodem anno fundationi monasterii Conchensis. Circa id tempus conuenit cum Rainaldo, Henrici regis camerario, de potestate uillaris in pago Siluanectensi. Anno 1047 Willelmus dux Ioanni restituit terram Rainaldi uicecomitis, quam pater eius Richardus eis concesserat, et postea Ioannes abbas Gozelino Heddonis filio in beneficium  dederat, qui eam suis hominibus tradiderat. Aliquanto post querelam habuit cum Warino, abbate Sancti Arnulfi Metensis, occasione Benedicti, monachi olim Fiscamnensis, sed ad S. Arnulfum translati, quem Ioannes abbas acribus uerbis repetebat.  Eius tempore Paschalis II Guillelmum archiepiscopum Rothomagensem uti pallio prohibuit, qui monachos Fiscamnenses anathematizarat, eo quod interdictum ab ipso latum in ecclesias Normannie non seruauerant. uide epistolas Paschalis, sancti Anselmi, et Iuonis Carnotensis. Ioannes legationis munere functus in Italia, rediens in Franciam anno circiter 1050, uim passus est ab Italis ex odio gentis Normannorum qui Apuliam inuaserant. Qua de re conquestus est epistola ad Leonem IX. Assumpto ad metropolim Lugdunensem Halinardo, ad regendum Benignianum monasterium accitus anno 1052, cessit anno 1056. Detectioni corporis S. Dionysii in abbatia cognomine astitit u Idus Iunii 1053. Exeunte anno 1054 transfretauit in Angliam, ut rebus monasterii  sui in illo regno positis prouideret, sibique Eduardum regem propitium redderet, a quo reipsa nonnullis beneficiis amplificatus est. Anno circiter 1058 Letzelinum, episcopum Parisiensem, ab Henrico rege Francorum ad Willelmum ducem Normannie, propter pacem inter eos componendam directum rogauit ut in die Resurrectionis missam celebraret in ecclesia Fiscamnensi. Quod et fecit episcopus, atque inter sacra missarum solemnia quosdam ex monachis presbyteros ordinauit. Astitit Ioannes, anno 1066, dedicationi parthenonis Cadoniensis. Ierosolymam profectus, ibique diu detentus in carcere, postea ad monasterium rediisse legitur in Catalogo Labbeano, ubi, biennio post, dierum plenus ac meritorum obiit anno 1078, uIII Kalendas Martii, id est  1079, sepultus in sacello S. Ioannis Baptiste. Quasdam ipsius epistolas legesis apud Mabillonium Annal. Bened. tom. Iu, pag. 381, 506 et 521, tom. u, pag. 23; Analect. tom. I, pag. 160 et Martenium tom. I Anecdot., col. 205 et seqq.





IOANNIS ABBATIS LIBELLUS DE SCRIPTURIS ET uERBIS PATRUM COLLECTUS.






[PRAEFATIO.]

 Exstat libellus sequens in uetusto codice Mettensis monasterii Sancti Arnulfi, quem codicem, annuente R. P. priore eius loci, mihi transmisit domnus Placidus Beuuillonius iam non semel a me laudatus. Ideo uero prolixum hoc specimen exhibere uisum est, quod interesse putem reipublice Christiane, ut premissa opuscula accurate discutiantur. Quam ob rem quatuor aut quinque res hic examinande sunt, scilicet codicis Mettensis etas seu antiquitas; tum imperatricis, cui prior libellus nuncupatus est, nomen; dein auctoris item nomen ac dignitas; ad hec, opuscula ipsa in codice contenta: que demum cum libro Meditationum sub nomine Augustini uulgato comparanda sunt; postremo cum Alcuini Confessione Chiffletiana.

 I. Codex Mettensis oblongus, optime note, sine dubio scriptum est sub finem seculi XI, id est circiter annum 1080, ut probat ipsa scripture forma modusque scribendi illi euo conueniens. Quippe minores littere r oblonge, littere A maiores absque lineola transuersa, aliaque id genus in eo codice complura, que facilius est capere oculis quam uerbis exprimere, post seculum XI in usu esse desierunt. Ad hec modus scribendi qui in eodem libro seruatur, illis temporibus apprime respondet. Exemplo sint syllaba et uno contextu in uocabulorum compositione inserta: intellego, neglego, inmensus, inperfectus, ubi posteri scribunt intelligo, negligo, immensus, imperfectus. Postremo in eo codice primaria manu descripta legitur Oratio Willelmi  abbatis, in festo sancti Augustini ante missam dicenda, quam inferius referam post epistolas Willelmi abbatis Mettensis, cui hanc orationem tribuendam puto. Florebat uero Willelmus iste pontificatu Gregorii uII, quo tempore Ioannis codex exaratus uidetur, exceptis nonnullis que recentiori manu adiecta sunt.

II. Quatuor indiciis designatur Imperatrix, cui prior libellus inscriptus est, nimirum quod relicta fuerit reuerende memorie Domni Heinrici clarissimi  sapientisque imperatoris: »quod post primam amisse uirginitatis palmam, secundis nuptiis nuntium remiserit: quod actibus misericordie debita, uiduis, orphanis aliisque indigentibus facultates suas dispensarit; quod totam fere peragrarit Italiam; deuotissime uisitans sanctorum reliquias, et eis offerens pretiosa donaria, idque ipsum i Galliarum partes regressa prestiterit.

 Atqui hec nullatenus conueniunt Mathildi, Henrici primi uxori, tum quia Henricus iste solemni more imperator coronatus non est, tum quia Mathildis post coniugis obitum reliquum uite in Saxonia exegit. Neque conueniunt Cunegundi Henrico secundo nupte; quippe que in coniugio uirginitatem seruasse memoratur, et post anniuersarium mariti obitum in Confugiensi monasterio usque ad mortem delituit. Certe hec omnia in unam conspirant Agnetem Augustam, que Willelmi comitis Pictauensis filia, Henrico III imperatori nupsit; eoque mortuo  totam Italiam deuotionis causa perlustrauit, maxime Fructuariense monasterium, atque adeo Casinense, ubi per sex menses demorata est, pretiosis donariis sancto Benedicto  oblatis. Eadem uero elogia, que in superiori Prefatione ipsi tribuuntur, commemorat Petrus Damiani in epistola Agneti Auguste imperatrici directa, a Baronio relata ad annum 1062, qua Agneti in Italia tum degenti salutaria monita prescribit Petrus. Eiusdem hortatu Agnes ex Germania, quo per aliquot peregrinationis annos receperat sese, reuersa est Romam, ubi supremum uite absoluit diem anno 1077, quo anno Baronius eius epitaphium refert. Exstat in Bibliothece Sebusiane centuria II, cap. 77, eiusdem imperatricis eximia epistola, Alberto, non Andree, Fructuariensi abbati directa, cuius fragmentum huic loco illustrando adducere non erit otiosum. »A. imperatrix et peccatrix A. Patri bono et fratribus in Fructuario congregatis in  nomine Domini, seruitutem ancille, cuius oculi in manibus domine sue sunt. Conscientia mea terret me peius omni larua omnique imagine. Ideo fugio per sanctorum loca, querens latibulum a facie timoris huius, nec minimum desiderium est mihi ueniendi ad uos, de quibus comperi quia uestra intercessio certa salus est: sed nostre profectiones in manu Dei sunt, et non in nostra uoluntate. Interim uero mente adoro ad pedes uestros,« etc.

Agnetis uaria in Italiam itinera distinguit Baronius:  primum, post susceptum quidem uelum, anno 1062, cui itineri fere triennium insumpsit; alterum anno 1066, cui sex annos; tertium anno 1073; quartum denique anno 1073. Itaque Libellus precum, qui ipsi post Italicam peregrinationem, regressumque in Galliarum partes, nuncupatus est, conditus fuit eo temporis interuallo quod ab anno 1066 ad 1075 effluxit.

 III. Ex his intelligimus tempus quo uixit istius libelli scriptor, de cuius nomine atque dignitate tertio loco agendum est. Utrumque in fine prefationis, que titulo caret, exprimit his uerbis: »Ego Ioannes ultimus seruorum Christi, et qui mecum sunt fratres, beatitudinem tuam salutamus.« Ergo hic Ioannes abbas erat, id quod clarius explicat in gratiarum actionibus quas Deo refert pro beneficiis acceptis, ubi orat hoc modo: »Ego ultimus seruorum tuorum, non inmemor beneficiorum miserationis tue, que mihi peccatori collata sunt, gratias tibi ago, etc. Tu Pastor pastorum, et rector omnium, Christe Deus, qui nullis meis meritis, sed sola dignatione misericordie tue uocasti paruitatem meam ad hoc pastorale officium, etc. . . . . . .  Paruulus quippe sum et nullius uirtutis homuncio, nichil habens in me quod expeti debeat, et quod dignum sit tanti officii. Idcirco desperans de paruitate mea, non respiro nisi in sola misericordia tua.« Et infra: »Da mihi celestia et terrena subsidia ad omnem sufficientiam, ut habeam unde gregem tuum possim pascere et sustentare, tam spiritualiter, quam corporaliter, atque uenientes in tuo nomine suscipere absque ulla hesitatione; loca commissa ordinare, et preparare ad quietem et salutem fratrum, sicut decet et oportet.« Certe hec oratio eiusdem uidetur esse auctoris ac Libellus precum.

Ex his colligitur Ioannem Libelli conditorem abbatis dignitate preditum fuisse, cui non unum, sed plura monasteria commissa sint. At quis tandem  ille fuerit, cuiusue monasterii abbas, iam inquirendum.

Duos inuenio Ioannes abbates eo tempore clarissimos, et quidem Italos ambos, nempe Ioannem Gualbertum, uallumbrosani ordinis institutorem, cuius nulla scripta inuenio, et Ioannem abbatem Fiscamnensem, cui potius quam alteri precitatum Libellum tribuendum existimo, his adductus coniecturis. Primo siquidem auctor se identidem homuncionem, homunculum, paruum pusillumque dicit: Ioannes uero abbas Fiscamnensis statura pusillus erat, ab exilitate corporis Ioannelinus appellatus. Deinde, non uni, sed pluribus monasteriis prefectus erat, scilicet Fiscamnensi aliisque Fiscamno subiectis, simulque abbatie que in loco Erbrestein  dicto sita. Ad hec Henrico III is acceptus fuit, ut argumento est prefectura Erbrestensis, quam concedente Henrico in Sueuia obtinuit. Hinc illa familiaritatis occasio cum Agnete, que ob eam causam Fructuariense monasterium, utpote a Guillelmo Diuionensi abbate, Ioannis institutore, conditum, excoluisse uidetur. Porro quante doctrine ac uirtutis fuerit, testatur Ioannes chronographus Diuinionensis cenobii, ubi monachus fuerat Ioannes abbas, de eo tum superstite agens in hunc modum: »Hic Italia partibus Rauenne ortus, litteris eruditus, ac medicinali arte per ipsius Patris iussionem edoctus, religiose conuersationis eius, doctrine quoque ac omnium uirtutum ipsius pre cunctis aliis extitit  imitator studiosus. Qui ab exilitate Ioannelius diminutiuo nomine est dictus: sed humilitatis, sapientie, discretionis et ceterarum uirtutum tanta in eo refulsit gratia, ut, sicut sanctus refert Gregorius in libro Dialogorum de Constantio presbytero, ita in hoc mirum esset intuentibus, in tam paruo corpore gratie Dei tanta dona exuberare. Sed quia adhuc domum habitat luteam, sufficit hoc tantum dixisse.«

Hactenus Ioannes Chronographus de equali ac cognomine suo Ioanne, qui primum, ut dixi, monachus in cenobio Benigniano, tum Fiscamni prior a Willelmo abbate constitutus; dein eodem cedente abbas anno 1028, post anno 1052 in locum demortui Halinardi suffectus in abbatia que dicitur Erbrestein;  tandemque uita decessit anno 1078, qui annus ab obitu Agnetis Auguste proximus est. Hec constant ex duobus chronicis, Diuionensi scilicet Sancti Benigni, et Fiscamnensi, editis in Bibliothece Labbeane tomo primo, ubi etiam in catalogo abbatum Fiscamnensium Ioannes, d'Alie cognominatus, Hierosolymam profectus, ibique diu detentus in carcere, postmodum ad monasterium rediisse dicitur. He coniecture mee de prioris libelli scriptore, cuius alia opuscula nunc inuestigare necesse est.

Iu. Ioannes in sua prefatione de quatuor aut quinque opusculis suis mentionem facit. Primum est De institutione uidue; 2. De uita et moribus uirginum; 3. De eleemosynarum dispensatione; 4. De  diuina contemplatione, 5. et De superna Hierusalem. Tria priora desunt in codice Mettensi, in quo alia reperiuntur, que an Ioanni tribuenda sint, dispiciendum est.

Que in Mettensi codice reperiuntur, alia manu prima, alia secunda descripta sunt. Prima quidem libellus prior Ioannis ac posterior cum orationibus subsequentibus usque ad duodecimam que, sicut et sequentes, secundaria manu exarata est.

Que primi generis sunt, omnia  Ioannem auctorem habere mihi uidentur, ceteras uero orationes secunda manu scriptas sancto Anselmo tribuo. In his orationibus tres inueniuntur ad sanctam Mariam, quas esse  puto eas de quibus mentionem facit Anselmus ipse in lib. I, epistola 20, ad Condulfum. Orationem 17 incipientem ab his uerbis, Terret me uita mea, memorat tribuitque Anselmo Durandus abbas in eiusdem libri epistola 61. An uero oratio ad sanctum Ioannem euangelistam eidem Anselmo tribuenda sit, dubium me reddunt hec uerba: »Si agnoscis nomen tuum, rogo te per ipsam dilectionem, agnoscam in tanta necessitate auxilium tuum. Ioannes, Ioannes,« etc. Ex quibus uerbis aliisque consimilibus coniectura est auctori nomen fuisse Ioanni.

Ad Ioannem pertinere uidentur, ut dixi, non solum libellus prior, cui Ioannis auctoris nomen ascriptum est, sed etiam libellus posterior, tum  etiam subsequentes orationes usque ad duodecimam, excepta oratione Willelmi abbatis.

Et quidem libellus posterior De diuina contemplatione, indubitanter Ioanni auctori tribuendus est, in cuius fronte hic titulus legitur in codice ms.: Lege et istam aliam orationem, que simili modo de diuina contemplatione edita est. Nam multa reperiuntur in ista que in illa superiore non sunt. Idem quippe tractandi modus, idemque ordo in hoc posteriori libello seruatur ac in priori. Posterior enim, uti et prior, diuiditur in tres partes, quarum prima est de Diuinitate ac Trinitate, altera de Christi Domini humanitate, tertia pars est de Christi amore. In his omnibus ad singulas partes in titulo prescribitur aliquis psalmus, uti in priori libello;  que omnia eumdem arguunt auctorem. Id diserte confirmat posterioris huius libri editio Parisiis anno 1539, apud uascosanum adornata, atque in tres partes, sicut in codice Mettensi, distincta sub hoc titulo: Confessio theologica tribus partibus absoluta. Cuius confessionis auctorem uascosanus, aut alius quispiam, ex marginalibus quibusdam uelut fugientibus ueteris sui exemplaris adnotatiunculis deprehendit fuisse dictum Ioannem, quod de Ioanne Cassiano perperam interpretatus est.

In oratione secunda De uitiis et uirtutibus, que libello posteriori subiuncta est, auctor a Deo postulat mentis puritatem, uti sibi corporis integritatem concesserat ab ipso pubertatis tempore. Huc sententias quasdam refert ex oratione sexta, que ante  missam dicenda prescribitur, et in consequentibus sese monachum prodit.

Oratio tertia incipit ab his uerbis: Multa igitur sunt contemplationum genera, etc., quibus consimilia leguntur in Alcuini Confessione Chiffletiana, sub finem partis prime, et apud Anselmum; at post tres aut quatuor uersus nulla est cum istis auctoribus conuenientia.

Oratio sexta ante missam dicenda, cuius exordium, Summe sacerdos, nullum auctoris nomen prefert in codice Mettensi. Hanc alii Ambrosio tribuunt, alii Anselmo; mihi uero Ioanni tribuenda uidetur. Certe ex ea identidem sententias adducit Ioannes in libello posteriori, in oratione secunda, undecima et in aliis; et apud Anselmum prolixior  est ea oratio post illa uerba, in commemoratione tua pro salute nostra. Nam que sequuntur apud Anselmum et in aliis editis libris usque ad hec: Peto clementiam tuam, ut descendat super panem et calicem, etc., apud Ioannem desunt, uidenturque alterius esse auctoris, qui episcopalem fidelium curam habuerit. Superiora enim singulari numero, uti et posteriora, profert auctor: hec uero intermedia in pluralem uertit interpolator, oramus, rogamus, etc. Ad hec pro singulis hominum generibus sibi commissis, pro cunctorum necessitatibus orat, ut episcopus. Ergo hec oratio auctorem habet Ioannem, aut certe alium etate superiorem; amplificatorem uero forsitan sanctum Anselmum; ob idque Anselmo  a posteris ascripta. Neque uero Anselmo in ligna res putanda est, ut Ioannis orationem auctiorem fecerit. Non enim eam sibi propterea uindicauit, et eiusmodi orationibus manualibus et quotidianis cuique tanquam suis uti licet, siue addendo, siue subtrahendo quod fuerit opportunum. Accedit quod in ea oratione pleraque alia differunt a codice Ioannis, ex quibus duo tantum notare iuuat. Primum ad illa uerba, ubi legitur in editis: »Mundo corde ualeam tibi offerre.« Ioannis codex habet: »Mundo corde quotidie ualeam tibi offerre.« Alterum est sub finem orationis, que hoc modo desinit in editis: »Ad regnum tuum perueniam, ubi non in mysteriis, sicut in hoc tempore agitur, sed facie ad faciem te uidebimus, cum tradideris regnum Deo et  Patri, etc.« Sic uero apud Ioannem: »Ad regnum tuum perueniam, ubi facie ad faciem te uidebimus. Interim hoc agendum, hoc certe frequentandum commendasti Ecclesie, quousque uenias in fine seculi, quando erit sanctorum requies, non adhuc in sacramento, quo in tempore consociantur membra tua, quandiu bibitur quod de latere tuo manauit: sed iam in ipsa perfectione salutis eterne, cum tradideris regnum Deo et Patri, in illa perspicua contemplatione tui incommutabilis ueritatis, nullis mysteriis egeamus. Tunc enim me de te satiabis,« etc. Ceterum non facile in animum induxerim Ioannem, qui ex antiquis Patribus, maxime ex Augustino, scripta sua deriuat, quidquam delibasse ex Anselmo, qui Ioanne sene iuuenis erat. Quippe  Anselmus annorum XXuII factus est Becci monachus anno 1060, post biennium prior quindecim annos; abbas dein anno 1077, qui Ioannis abbatis Fiscamnensis obitum precessit. Ex quibus uerisimilius efficitur, Anselmum quedam a Ioanne homine sene mutuatum fuisse, quam Ioannem ex Anselmo iuniori. Et quidem Prologus decem Meditationum apud Anselmum, ordine tantisper immutato, acceptus est ex Ioanne in libelli posterioris parte tertia, uti et caput primum earumdem Meditationum ex parte prima eiusdem libelli, tametsi etiam in Alcuini Confessione Chiffletiana reperiuntur. At uero Ioannes in locis precitatis ex hac oratione sexta hinc inde uersus interserit, uti solet ex propriis;  quod argumento est eum huius orationis sexte esse conditorem.

Oratio nona, que prolixior, piis affectibus referta est, et multa repetit ex Ioannis libello priori, maxime uero hec uerba, quibus se defloratorem probat: »Unde mihi ualde libet de te loqui, de te audire, de te legere, de te scribere, de te conferre: ut sub dulcem umbram sinceritatis tue ingressus, ab huius seculi estibus in tui refrigerii temperamento abscondar. Huius rei gratia umbrosum montem et condensum adscendo, amena prata perlustro, uiridissimas sententiarum herbas legendo carpo, frequentando rumino, exarando congrego, ut suauitatem dulcedinis et caritatis tue reponam in alta sede memorie mee.« His consimilia scribit Ioannes  in parte secunda libri prioris: »Libet sane de te loqui, de te audire, de te scribere, de te conferre, de tua beatitudine et gloria cotidie legere, et lecta sepius sub corde reuoluere: ut uel sic possim ab huius mortalis et periture uite ardoribus, periculis et sudoribus sub tue uitalis aure dulce refrigerium transire, et transiens in sinu tuo fessum caput dormiturus uel paululum reclinare. Huius rei gratia sanctarum Scripturarum amena prata ingredior, uiridissimas sententiarum herbas exarando carpo, legendo comedo, frequentando rumino, atque congregando tandem in alta memorie sede repono: ut tali modo tua dulcedine degustata, minus istius miserrime uite amaritudines sentiam.« Ubi uideas auctorem orationis none ex imitatione prioris  libelli hec uerba usurpare, ut se excerptorem et defloratorem probet: at non ita esse uerbis libelli prioris addictum, ut ea de uerbo studiose referat. Quod argumento est, eumdem utriusque esse auctorem, non uero alterutrum hac in parte quasi alieni operis defloratorem; cuius officium est syllabas et uerba aliorum ad numerum referre. Eadem obseruatio etiam aliis orationibus adhibenda est, in quibus simili modo eedem sententie ad sensum, que in duobus libellis exstant, non semper ad uerba studiose repetuntur.

Oratio undecima in codice Ioannis pro gratiarum actione de beneficiis diuinis, incipiens ab his uerbis, Spes mea, Christe Deus, etc., habetur quidem apud Anselmum, estque alloquium 12. At certe  Ioanni potius tribuenda est quam Anselmo. In ea siquidem auctor gratiam a Deo postulat loca commissa, id est monasteria regendi . At uero Anselmus unum Beccense monasterium, Ioannes duo administrauit abbas. Sed cum fere equales fuerint Ioannes et Anselmus, facili errore que alterius erant, nec auctoris preferebant nomen, alteri supponi potuere.

u. Iam uero si tam priorem Ioannis libellum quam sequentia opuscula conferamus cum libro Meditationum qui sub nomine Augustini uulgatus est, eadem in utrisque de uerbo repetita inueniemus. Itaque opere pretium me facturum putaui, eumque harum adnotationum fructum mihi proposui,  ut uter auctor ab altero hec mutuatus sit, aperiam. Atqui in libro Meditationum Augustiniano manifesta apparent plagiarii et consarcinatoris indicia. Nimirum hic liber pluribus constat partibus male coherentibus et consutis, que quidem singule preclare sunt iuxta ac pie, at simul colligate corpus male contextum compactumque efficiunt. Nam diuersa inconcinne in unum congeruntur, que apud Ioannem rite in partes distributa sunt. Deinde in Meditationibus nonnulla intermiscentur citra delectum, cum superioribus ac subsequentibus male coherentia, que Ioanni desunt. Ad hec que continua serie apud Ioannem leguntur, mediis resectis obtorto collo omungit consarcinator. Denique exemplaria Meditationum  nulla inueniuntur supra Ioannis etatem, sed omnia posteriora.

Liber Meditationum pluribus constat partibus a se diuulsis. Prima pars est a capite 1 ad 10, que quidem reperitur apud Anselmum, eademque est cum oratione 10 apud Ioannem, nonnullis uersibus resectis post illa uerba, in odorem unguentorum tuorum dulciter, quibus alia subdit codex Ioannis, que Meditationum consarcinator imperite detraxit.

Secunda pars Meditationum est a capite 12  usque ad cap. 33, exhibetque duas priores partes et primum articulum tertie partis prioris libelli, quem Ioannes Agneti imperatrici nuncupauit, excepto hymno De gloria  Paradisi, quem consarcinator post caput 25 inseruit.

Tertiam partem Meditationum definio capite 34, quod idem est cum oratione 4, que in codice Ioannis libro posteriori adiuncta est.

Quarta pars Meditationum complectitur caput 35 cum duobus subsequentibus; quibus respondent articuli secundus, tertius, quartus et quintus tertie partis libelli prioris apud Ioannem, exceptis fine articuli quarti ab his uerbis, Dormiat memoria mea; et initio sequentis, que Meditationum consarcinator resecuit.

Quinta pars Meditationum constat capite 38, estque oratio octaua in codice Ioannis.

Sexta pars continet capita 34 et 40 Meditationum,  que desunt apud Ioannem, preter uersus non paucos capitis 40, quibus consimiles leguntur in Ioannis oratione secunda.

Denique septima pars complectitur caput 41 Meditationum, estque eadem cum Mettensis codicis oratione 15, que Anselmo in libris editis tribuitur.

Ex hac collatione manifeste conficitur id, quod hactenus demonstrandum suscepi, scilicet Meditationum collectorem ex uariis Ioannis opusculis unum corpus Meditationum compegisse, exceptis uno et altero capitulis, ac proinde Ioanne esse posteriorem. Itaque sic res processisse uidetur. Ioannes ex Patribus, maxime ex Augustino et Alcuino, sententias decerpendo, libellos precum duos aliasque orationes composuit. Hec ut ad manum haberet, continua  serie male digesta in unum collegit aliquis consarcinator. Que collectio, quia Augustini genium sententiasque referebat, Augustino a posteris ascripta est. Qua in re nescio quo fato id Ioanni accidit, quod ne accideret studiose precauerat in Prefatione libri prioris, Agnetem Augustam obtestatus, uti daret operam ne quis librariorum scripta sua uitiaret, siue aliquid addendo, seu subtrahendo, aut immutando; que nichilominus omnia passus est a Meditationum compilatore.

At quis tandem ille compilator? Certe non facile est definire. Louanensium censura hec est: Auctor est, uel beatus Augustinus, uel qui eius libros non indiligenter legit. Atqui iam superius demonstraui,  hanc collectionem fere integram conflatam esse ex opusculis Ioannis abbatis, qui Augustini sententiis identidem usus est. Non ergo Augustinus harum Meditationum auctor, sed aliquis alius Ioanne posterior. Anselmo eam tribuit Theophilus Rainaudus, hac adductus ratione quod nonnulla ex Anselmi genuinis libris desumpta sint. uerum neque hec ratio id euincit, neque tam Anselmi quam Ioannis abbatis scriptis constat hec collectio. Neque sane crediderim Anselmum, hominem tantum, ex meris auctorum equalium plagiis libros consarcinasse, qui ex propriis ingenii sui fontibus propria condere natus erat; aut, si id tentasset, tam male rem exsecuturum fuisse. Quisquis uero collector ille sit, certe monachus fuit. Cuius rei argumentum est,  quod in cap. 6 Meditationum, ubi Ioannes habet:  Cum ueris et perfectis seruis tuis; collector reposuit, cum ueris et perfectis monachis, quorum uestigia imitari nequeo, etc.

Ceterum si quis has Meditationes et auctiores, et emendatiores, atque adeo meliori ordine digestas habere uoluerit, consulat codicem Mettensem, in quo habentur opuscula Ioannis abbatis, ut quidem puto, Fiscamnensis, cuius epistolas tres inferius referam.

Nunc, quoniam tum in opusculis Ioannis, tum in Meditationibus Augustinianis reperiuntur permulta que itidem exstant in Confessione fidei, sub Alcuini nomine non ita pridem uulgata, iuuat exponere hoc loco que ipsi Confessioni illustrande assequi mihi licuit. 



IOANNIS ABBATIS PROLOGUS. Ad imperatricem uiduam Henrici imperatoris, in opus precum uariarum a se compositum ex Patribus.


Dudum quidem, domina imperatrix, tibi petere placuit ut ex Scripturis colligerem luculentos breuesque sermones, in quibus iuxta legem ordinis tui absque graui labore discere posses normam bene  uidendi. Omnis enim gradus, etas et sexus ad informationem uite sue in sacris litteris propriam habet doctrinam, ut unusquisque in uocatione qua uocatus est rectissime ambulans, peruenire ualeat ad regnum in quo multe sunt mansiones. Denique post obitum reuerende memorie domini Heinrici clarissimi sapientisque imperatoris, quondam uiri tui, laudabile propositum laboriose uiduitatis totis amplexa es uiribus. Et quanquam nobilitas, opes et etas ad repetendum thalamum te inuitarent, noluisti tamen cor tuum inclinare ad uerba hominum pro ueris falsa contendentium; sed erecta sursum, accinctis lumbis stetisti fortiter super pedes tuos, ut contemptis illecebris carnis et mundi seruias Christo Domino in castitate, et ceteris nobilibus matronis prebeas  dignum imitationis exemplum, uidelicet ut per continentiam tuam ad meliora prouocate, defunctis maritis seruent fidem, eisque per celeste sacrificium necnon et per assiduas eleemosynas petant a Domino peccatorum remissionem. Quam decorum et honestum est, ut Christiana mulier, post primam amisse uirginitatis palmam, sic deinceps caste et sobrie studeat uiuere, quatenus unius uiri uxor, opitulante Domino, et esse et dici ualeat. Hanc autem unius copule gloriosam uirtutem, ni fallor, obseruandam pronuntiat illa una costa que tulta est de corpore uiri, ex qua formata est mulier.

Cognitis itaque piis desideriis cordis tui, mox operam dedi, et nonnullas ex opusculis Patrum sententias celeriter defloraui; ut ueridica ubique  tecum habeas documenta, que rectum plenius ostendant iter, per quod fidelis uidua iuste et pie incedere debeat. Insuper et alium addidi sermonem de uita et moribus uirginum, ad instruendas sanctimoniales  que in tuo monasterio congregate sunt. Et quia te actibus misericordie deditam comperi, nec illud quoque me scribere piguit, quod non ecclesiasticis diuitias multas possidentibus, sed uiduis, orphanis, infirmis, peregrinis illisque permaxime qui uere sunt pauperes Christi, procul dubio dispensande sunt eleemosyne. Hec uero omnia faciens, in laboribus meis propter multam caritatem tuam non sensi laborem.

Obmutescite, Scillei canes, en ego obturata aure obstrepentem lacerationis uestre rabiem pertransibo. In conuenticulis uestris, ut ferunt, sonat littera hec de nare canina. Cum profitearis te monachum, et monastice religionis tacere sit proprium, quid ergo tibi et mulieribus? Unde tibi tanta auctoritas  ut in cathedra magistrorum sedeas, et ipsas etiam feminas absque rubore conscriptis schedulis doceas? Silete, miseri: ideo istud dicitis quia ceci estis, duces cecorum. Redite, preuaricatores, ad cor, et ubi turpiter iacetis diligenter considerate. Utinam maliciosa mens uestra resipisceret, et honestarum mulierum pia opera aliquatenus imitari studeret. Nonne mulier hec totius uenerationis digna est, que diuitiis et honoribus pretulit Christi amorem? Igitur cum esset domina regnorum, humiliauit se et facta est serua pauperum. Taceam quod totam fere peragrauit Italiam, deuotissime uisitans sanctorum reliquias, et offerens cis pretiosa donaria, plurimasque faciens eleemosynas in urbibus et uicis, et in omnibus locis ad que orationis gratia properauit.  Igitur quia epistolaris angustia non sinit me in eius laudibus diutius immorari, libet et hoc preterire, quod Galliarum partes regressa, similiter pauperes et ecclesias Dei larga consolata est manu, sicut scriptum est: »Dispersit, dedit pauperibus, iustitia eius manet in seculum seculi.«

uerum his procul amotis qui in terram sufflant, et ne se uideant, puluerem in oculos excitant, ad te redeo, uenerabilis Christi ancilla, ut sermo meus qui te cepit instruere, tanquam presens colloquendo ad extremam suscepti operis manum auctore Deo pertingat. Igitur licet illas paruitatis mee defloratiunculas, quarum superius memini, saluti tue posse sufficere arbitrer, tamen quia relatione amicorum didici te desiderare et poscere ut ipse quoque,  quem de contemplatione diuina Christique amore, et de illa superna Hierusalem, omnium fidelium matre, editum habeo, tibi scribatur Libellus; multum gaudet, fateor, cor meum, et in te magnificat datorem omnium bonorum Deum. Nisi enim Christo duce ad altiora conscenderes, ambulans de uirtute in uirtutem, nullo modo ualeres talia petere. Quis non miretur animum tam feruentem, qui riuulos dulcium bibendo aquarum non cessat sitire? Satis stolidus est et nimis obstinatus, qui talis femine pias preces spernit, et uotis iustissimis non acquiescit. Ecce ego libens atque ouans pro scire quod mihi dedit Deus, paratus sum, mater ueneranda, tue in omnibus obsequi uoluntati. Utinam ille in me igniculus foret, qui uaporate menti aliquid incrementi  addere posset!

Accipe igitur tu, bona anima, preclarum sancte uiduitatis exemplar, accipe, queso, peruigili mente illud quod expetis mee per Christi gratiam deflorationis opusculum: in quo uidelicet reperies magna ex parte celestis theorie dulcia uerba, que reuerenter legenda sunt et cum timore debito meditanda, ne forte de temeritate iudicetur, qui tepidus et indeuotus accesserit. Unde sciendum est quod huius libelli lectio illis presertim debetur, qui mentes suas carnalibus desideriis et terrenis concupiscentiis obtenebrari non sinunt. Quando autem ista leguntur cum lacrymis et deuotione nimia, tunc mitis lector ipso cordis palato sapit quid dulcedinis intus lateat. Si ita est, imo quia ita est, eloquiorum  diuinorum arcana et sublimia uerba tangere non presumat superba et fastidiosa mens, ne forte labatur in errorem; quia cecis oculis lumen intueri non potest. Hinc etenim actum est ut plerique per heresim in damnationis eterne barathrum ruerent, alios secum in mortem trahentes, quia sacre Scripture mysteria, quorum radices in celo sunt, nemini perfectorum hic tota patent. Illi uero soli secundum Deum sapientes, qui profunda pollent humilitate, tantum capiunt, quantum eis Spiritus sanctus reuelare dignatur. Hec ergo frequenter lege, et tunc precipue cum mentem tuam celesti afflatam desiderio uides. Iustum namque est ut tu, que in actuali bene conuersaris uita, contemplationis pennas  assumas, et sursum uolitans, de fonte superne dulcedinis haurias, dicens cum Propheta: »Apud te est fons uite, et in lumine tuo uidebimus lumen. Sitiuit anima mea ad Deum fontem uiuum. Domine, dilexi decorem domus tue et locum habitationis glorie tue.« Similiter et illa que in amoris Cantico leguntur, ubi anima que solum Deum amat, loquitur Christo dilecto suo, dicens: »Unguentum effusum nomen tuum, ideo adolescentule dilexerunt te. Trahe me post te, curremus in odore unguentorum tuorum. Dilectus meus mihi, et ego illi, qui pascitur inter lilia, donec aspiret dies, et remoueantur umbre.«

Inter hec autem scire oportet quod illa summa et incommutabilis essentia que Deus est, in hac terra morientium mortalibus oculis nullo modo conspici  ualet, nec aliquando uisa est ab ullo mortalium, ex quo primus parens de paradisi amenitate in has erumnas expulsus est. Hinc namque est quod contemplatiua uita hic incipit, sed illic perficitur, ubi Deus facie ad faciem cernitur. Mens etenim mitis et simplex, cum in speculationem attollitur, et carnis angustias superans celestia rimatur; retrahente eam mole carnis ad ima, diu super se stare nequaquam permittitur. Sed licet ipsa superni luminis immensitate reuerberata celeriter ad se reuocetur, magna tamen proficit uirtute ex eo ipso quod diuinam dulcedinem prelibare potest: quia mox amore nimio accensa ire super se festinat, et subleuata cernit, quia uidere non possit hoc quod ardenter diligit; nec tamen ardenter diligeret nisi aliquatenus  inspiceret. Sunt aliqui minus proficientes, qui Deum sibi imaginaliter fingunt, quia in hec temporalia deformiter sparsi illam miram et incircumscriptam lucem contemplari intellectualiter nesciunt. Quid istis aliud est oculus contemplationis nisi laqueus perditionis? Admonendi quippe sunt tales ut, solius actiue uite exercitio contenti, contemplationis montem non presumant ascendere, quia, sicut scriptum est: Animalis homo non percipit ea que sunt Spiritus Dei; et sapere secundum carnem, mors est. Humanus enim animus nisi exteriorum desideria a se repellat, interna non penetrat, quia tanto subtilius inuisibilia conspicit, quanto perfectius uisibilia contemnit. Idcirco quamuis inuisibilis et incomprehensibilis in natura sua sit Deus, tamen per mentem mundam et sanctam  que solis supernis inhiat, hic sine aspectu cernitur, sine sono auditur, sine motu suspicitur, sine corpore tangitur, sine loco retinetur. His ita necessario premissis, rogo dilectionem tuam ut si quoslibet inueneris qui Libellum hunc uelint habere, moneas eos et diligenter transcribere, et scriptum frequenter relegere, usque adeo ut aliquid addi, uel subtrahi, aut immutari non patiantur in eo. Hoc autem dicimus propter incuriam librariorum, qui non solum ueritatem corrumpunt, sed etiam mendacia mendaciis iungunt. Sit Deus tecum, et confortet te manus eius, ut tanquam pennatum et oculatum animal effecta, per dies singulos in utraque proficias uita, modo cum Martha in actiua seruiens Christo in membris  suis, modo cum Maria in contemplatiua sedens ad pedes Domini, et intente audiens uerbum ex ore eius quatenus bene operando et pure contemplando, ad illam beatissimam peruenias uisionem, ubi palam de Patre loquitur Filius. Ad hanc autem pro pietate et bonitate sua perducere dignetur seruos et ancillas suas ipse, qui descendit ad hec ima, ut nos ascenderemus ad illa summa; qui inclinauit se, ut nos erigeret; qui infirmatus est, ut nos fortes faceret; qui suscepit uitam nostram, ut nobis donaret suam.  Unigenitus quippe est omnipotenti Patri ceternus, qui cum eo uiuit et regnat in unitate Spiritus sancti Deus, per omnia secula seculorum. Amen.

Ego, Ioannes, ultimus seruorum Christi, et qui mecum sunt fratres, beatitudinem tuam salutamus in Christo, pia mater pauperum, et nobile decus uiduarum. uale.

Conseruet te in uoluntate sua semper omnipotens Trinitas.



INCIPIT LIBELLUS De Scripturis et uerbis Patrum collectus, ad eorum presertim utilitatem qui contemplatiue sunt amatores.


PSAL. Deus misereatur nostri.

 Summa Trinitas, uirtus una, et indiscreta maiestas, Deus noster, Deus omnipotens, confiteor tibi ego ultimus seruorum tuorum, et exiguum membrum Ecclesie tue. Confiteor et honorifico te debito sacrificio laudis, pro scire et posse quod mihi tantillo donare dignatus es. Et quia cordis oblatio in conspectu tuo pretiosior est; ideo ea que in me sunt uota laudationis ex dono misericordie tue ecce libens atque ouans offero tibi de fide non ficta et conscientia pura. Credo igitur te toto corde, Rex celi et terre, Domine, et ore te confiteor Patrem, et Filium, et Spiritum sanctum, in personis trinum, et in substantia unum, uerum Deum omnipotentem, unius, simplicis, incorporee, inuisibilis et incircumscripte nature. Nihil in te maius aut inferius  habentem, sed per omnem modum sine deformitate perfectum; sine quantitate magnum, sine qualitate bonum, sine tempore sempiternum, sine morte uitam, sine infirmitate fortem, sine mendacio ueritatem, sine loco ubique totum, sine situ ubique presentem, sine extensione omnia implentem, sine contradictione ubique occurrentem, sine motu omnia transcendentem, sine statu intra omnia manentem, sine indigentia omnia creantem, sine labore omnia regentem, sine tui initio omnibus initium dantem, sine tui immutatione omnia mutabilia facientem; in magnitudine infinitum, in uirtute omnipotentem, in bonitate summum, in sapientia inestimabilem, in consiliis terribilem, in iudiciis iustum, in cogitationibus secretissimum, in uerbis ueracem,  in operibus sanctum, in misericordiis copiosum, erga delinquentes patientissimum, erga penitentes pium; semper idem ipsum, eternum ac sempiternum, immortalem atque incommutabilem: quem nec spatia dilatant, nec breuitas locorum angustat, nec receptacula ulla coarctant, nec uoluntas uariat, nec necessitudo corrumpit; nec mesta perturbant, nec leta demulcent: cui nec obliuio tollit, nec memoria reddit, nec preterita transeunt, nec futura  succedunt; cui nec origo initium, nec tempora incrementum, nec casus finem dabit; sed ante secula, et in seculis, et per secula in eternum uiuis, et est tibi perennis laus et eterna gloria, summa potestas, ac singularis honor, perpetuum regnum, et sine fine imperium per infinita et indefessa et immortalia secula seculorum. Amen.

Huc usque, omnipotens Deus, Trinitas, cordis mei inspector et scrutator, confessus sum omnipotentiam maiestatis tue, et maiestatem omnipotentie. Nunc autem qualiter humano generi in fine seculorum subuenire dignatus es, sicut corde credo ad iustitiam, ita ore coram te confiteor ad iusti salutem. Tu quidem, Pater Deus, solus nusquam legeris missus; de Filio autem tuo ita scribit Apostolus: Cum  uenit plenitudo temporis, misit Deus Filium suum. Cum dicitur misit, satis ostendit quod in hunc mundum missus aduenit, cum de Maria semper uirgine natus, uerus et perfectus homo in carne apparuit. Sed quod de illo precipuus euangelistarum ait: In mundo erat, et mundus per ipsum factus est; illuc ergo missus est per humilitatem, ubi semper fuit et est per diuinitatem. Quam uidelicet missionem opus esse totius sancte Trinitatis corde credo, et ore confiteor, etc.

Desinit: Et beata tui sine fine uisio et laudatio: ubi tu cum illo, et ille tecum in communione sancti Spiritus eternaliter ac sempiternaliter uiuis et regnas Deus, etc.



INCIPIT PARS SECUNDA. De Christi amore simul et de illa superna Hierusalem matre nostra.


Psalm. Eructauit.

Spes mea, Christe Deus, etc. Desinit: Et manifestabo meipsum.



INCIPIT PARS TERTIA. Ubi mens deuota Deo ad altiorem contemplationis gradum ascendit.


Psalm. Te Deum laudamus. Psal. Benedicite omnia.


 Psalm. Laudate Dominum.

I. Benedic, anima mea, Domino, etc. Desinit, Tibi honor, uirtus et fortitudo Deo nostro in secula seculorum. Amen.


II. INCIPIUNT PRECES.

Ardentis desiderii, ut fidelis anima solum Christum possit amare, quia bonus et malus amor non se simul in uno capiunt pectore, sicut scriptum est: Nemo potest duobus dominis seruire.


Psalm. Iubilate Deo omnis terra.

Iesu nostra redemptio, etc., desinit, impetrante gloriosa Genitrice tua Domina mea cum omnibus Sanctis. Amen.

III. Hic peccatrix anima gemit nimis et dolet, uidens terram sine aqua, et idcirco pre desiderio lacrymarum deuotas preces fundit ad Dominum.


 Psalm. Quemadmodum.

Christe Domine, uerbum Patris, etc. desinit, precibus et meritis omnium sanctorum.

Iu. Hic optat ardore nimio mens pia, et datorem omnium bonorum Deum humiliter rogat ut, diuine gratie fulta presidio, hoc constanter agere possit quod Apostolus precipit, dicens: Si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram.


Psalm. Quam dilecta

Iesu Domine, Iesu pie, qui mori dignatus es propter peccata nostra, etc. Desinit in hunc modum: In pace in id ipsum dormiam et requiescam. Dormiat,  obsecro, Deus meus, dormiat memoria mea ab omnibus que sub celo sunt, uigilans in te, sicut scriptum est: Ego dormio, et cor meum uigilat, Sit tuta, sit semper secura sub pennis protectionis tue anima mea, Deus meus. Maneat in te, et foueatur semper a te. Contempletur te in mentis excessu, et cantet laudes tuas in iubilatione, et hec dulcia dona tua sint inter hos turbines consolatio mea. Interim  donec ueniam ad te, pacem ueram, ubi non est arcus, scutum, gladius et bellum: sed est summa et certa securitas, et secura tranquillitas, et tranquilla securitas, et iucunda felicitas, et felix eternitas, et eterna beatitudo, et beata tui uisio et laudatio in secula seculorum. Amen.

u. uir desideriorum, et celestium contemplator, presentia fastidiens, futura desiderans gemit ex fundo cordis, et implorat quotidie, dolens se ibi non esse ubi dilectum suum reuelata facie mereatur uidere sicut scriptum est? Cupio dissolui, et esse cum Christo


Psalm. Iubilate Domino.

Christe Domine, uirtus et sapientia Patris, qui ponis nubem ascensum tuum, qui ambulas super pennas uentorum, qui facis angelos tuos spiritus, et ministros  tuos ignem urentem: obsecro et suppliciter rogo, da perpetes pennas fidei, da celeres alas uirtutum, quibus erectus eterna et celestia ualeam contemplari. Adhereat, queso, anima mea post te, et suscipiat me dextera tua; sustollat me super altitudinem terre, et cibet me illa celesti hereditate, cui suspirat peregrinatio mea nocte ac die. Et quia moribunda membra uigorem anime hebetant,

Dissice terrene nebulas et pondera molis;
Siste uagam mentem per deuia multa ruentem.
Da celestem menti conscendere sedem, ut, superno lumine irradiata, terram despiciat, celum aspiciat, peccata odiat, iustitiam diligat. Quid enim pulchrius quidue dulcius quam inter tenebras huius uite multasque amaritudines diuine dulcedini inhiare, et  eterne beatitudini suspirare: illicque teneri mentem ubi haberi uera gaudia certissimum est, etc. Desinit: Ecce quod concupiui iam uideo, quod speraui iam teneo, quod desideraui iam habeo: illi iam in celis iunctus sum, quem in terris positus tota uirtute dilexi, tota caritate amplexus sum, toto amore inhesi. Ipsum laudo, benedico atque adoro, qui uiuit et regnat in secula, seculorum. Amen.





LIBELLUS ALTER De diuina contemplatione.



PARS PRIMA. De diuinitate Patris, et Filii, et Spiritus sancti.


Adesto mihi, uerum lumen . . . unus Deus omnipotens. Te inuoco in animam meam: intra, rogo, in eam, et coapta eam tibi, ut possideas illam sine macula et sine ruga.

Desinit: Nec casus finem dabit; sed ante secula, et in seculis, et per secula in eternum uiuis; et est tibi perennis laus et eterna gloria, etc.



PARS SECUNDA. De humanitate Domini nostri Iesu Christi, qui nos redemit pretio sanguinis sui.


Psalm. Cantate Domino 2.

Huc usque, omnipotens Deus, Trinitas, cordis mei  inspector et scrutator, confessus sum omnipotentiam maiestatis tue, etc.

Desinit: Ubi est dies eternus et unus omnium spiritus, ubi tu cum illo, et ille tecum in communione Spiritus sancti eternaliter uiuis, etc.



PARS TERTIA.

In qua mens deuota nimio amore flagrans, Christo inhians, Christo suspirans, Christum, quem solum amat, uidere desiderans, nichil dulce habet nisi gemere et flere, nisi fugere, tacere et quiescere, dicens: Quis dabit mihi pennas sicut columbe, et uolabo, et requiescam.

Spes mea, Christe Deus . . . . . Te deprecor, supplico et rogo, ut te rectore, te duce, per te ambulem ad  te perueniam, in te requiescam, qui es uia et ueritas et uita. Deus meus, una spes et pregrandis misericordia mea, esto mihi in domum refugii et in locum munitum, etc.

Desinit: Et temporalium sempiterne uiuunt rationes, eterne sapientie confiteor, et nomini tuo laudem dico. Tibi benedictio et claritas, tibi gratiarum actio, tibi honor, uirtus et fortitudo, Domino Deo nostro in secula seculorum. Amen.



ALIAE ORATIONES.



I. Isti uersiculi ad excitandum cordis conpunctionem de Scripturis collecti sunt.

Heu homo! heu homo! heu te, miser homo! cur uiuis equum, cui non est intellectus, etc.

Desinit, ad celum cum Rege suo ibunt sancti. Gloria  tibi, Christe, etc.



II. ORATIO DE uITIIS ET uIRTUTIBUS.

Christe, uirtus salutis nostre Deus, lux de luce, illumina me queso lumine gratie tue. Concede pro pietate et bonitate tua, ut hec me semper inhabitet, et ubique regat, etc.

Desinit: Ad uitam perueniam eternam, te miserante et donante, qui cum Patre, etc.



III. APOLOGETICI SERMONIS BREuIS ET uERA RESPONSIO.

Multa igitur sunt contemplationum genera, quibus anima tibi, Christe, deuota delectatur et proficit: sed in nullo earum ita gaudet mens mea sicut in illa que, cunctis remotis, in te solum Deum attollit simplicem puri cordis intuitum.

Desinit, omnia bona nostra opera tu operatus es  nobis.



Iu. HUMILIS CONFESSIO PECCATORIS ET INDIGNI LAUDATORIS.

Ignosce, Domine, ignosce, pie, et noli me tanquam temerarium reprobare.

Desinit, in secula seculorum laudabunt te.



u. QUID SIT IUBILUM.

Iubilum dicitur, quando ineffabile gaudium mente concipitur.

Desinit, sufficit lingua dicentis.



uI. ORATIO ANTE MISSARUM CELEBRATIONEM DICENDA.

Summe sacerdos et uere pontifex, qui te obtulisti Deo Patri hostiam puram, etc.



uII. ORATIO DOMNI WILLELMI ABBATIS. In Commemoratione sancti Augustini ante consecrationem misse dicenda.


Memento, Domine, anime famuli tui Patricii, etc., inferius edita.



uIII. CONFESSIO HUMILIS PECCATORIS IN TEMPORE ANGUSTIAE ET INFIRMITATIS.

Miserere, Domine, miserere, pie, miserere mihi miserrimo peccatori, indigna agenti, et digna patienti.

Desinit, scis omnia, potes omnia.



IX. INCIPIT ORATIO DECORA, compilata per contemplationem, uel Meditatio theorica.

Spes mea, Christe Deus . . . . . qui es uia, ueritas et uita. Sed quia in hoc magno huius uite diluuio, ubi circumflantibus agitamur procellis, non inuenitur fida statio, et locus eminentior, ubi pes columbe  ualeat requiescere; nusquam tuta pax, nusquam secura quies, etc.

Desinit, Gloria Patri qui fecit nos, gloria Filio qui redemit nos, gloria Spiritui sancto qui sanctificauit nos. Sit laus, sit beneditcio, etc. Oratio prolixa est et deuota.



X. ALIA ORATIO.

Domine, Deus meus, da cordi meo te desiderare, desiderando querere, querendo inuenire, inueniendo amare, etc.

Desinit, secundum multitudinem tuarum complaceat miserationum, per Iesum Christum, etc.



XI. GRATIARUM ACTIONES PRO BENEFICIIS MISERICORDIAE DIuINAE.

Spes mea, Christe Deus . . . . . Te deprecor, supplico  et rogo, ut perficias in me ceptum opus misericordie tue. Ego enim ultimus seruorum tuorum, non immemor beneficiorum miserationis tue, que mihi peccatori collata sunt, gratias tibi ago, qui me indignum pro tua sola clementia per aquam sacri baptismatis, et renouatione sancti Spiritus ab originalibus uinculis expedisti . . . . . Tu Pastor et rector omnium, Christe Deus, qui nullis meis meritis, sed sola dignatione misericordie tue uocasti paruitatem meam ad hoc pastorale officium, propter te et nomen tuum sanctum, fac me idoneum ad hoc ministerium, ut sapienter domum tuam regam, et in omnibus secundum uoluntatem tuam gregem tuum pascere ualeam. Concede, propter honorem nominis tui, ut cum multo bono fructu fraterne societatis peruenire merear ad  gloriam tuam . . . . . Scio et certus sum quod tu uales fructus bonos et magnos facere de grege tuo, per me exiguum et infirmum. Paruulus quippe sum et nullius uirtutis homuncio, nichil habens in me quod expeti debeat, uel quod dignum sit tanti officii. Idcirco, desperans de paruitate mea, non respiro nisi in sola misericordia tua. Sed licet sis magnus in magnis, gloriosius tamen operaris magna in minimis. Erit certe laus tua dulcior, et copiosior more hominum, cum per me tantillum operari dignatus fueris magna de grege tuo . . . . . Da mihi celestia et terrena subsidia ad omnem sufficientiam, ut habeam unde gregem tuum possim pascere et sustentare, tam spiritaliter quam corporaliter, atque uenientes in tuo nomine suscipere absque ulla hesitatione, simulque loca  commissa ordinare et preparare ad quietem et salutem Francorum, sicut decet et oportet . . . . . Duo a te peto: unum horum pro tua clementia non deneges mihi. Rogo te per omnes miserationes tuas, da mihi consolationem tuam celestem in multis tribulationibus meis! pondus enim istud grauissimum quod impositum est super infirmas ceruices meas, ferre non ualeo, deponere timeo . . . . . Gratias tibi ago, Domine, qui me etiam a uano huius mundi consortio separasti, et ad tuum seruitium sanctum perduxisti, etc.



XII. ORATIO AD SANCTAM MARIAM.

uirgo mundo uenerabilis, humano generi amabilis, etc.



XIII. AD CHRISTUM.


Domine Iesu Christe, redemptio mea, misericordia mea, etc.



XIu. AD SANCTUM BENEDICTUM.

Sancte Benedicte, quem tam opulenta benedictione uirtutum superna gratia ditauit, etc.



Xu. PRO AMICIS.

Domine Iesu Christe, qui exhibuisti caritatem qua maiorem nemo habet, etc.



XuI. PRO INIMICIS.

Omnipotens et pie Domine Iesu Christe, quem opto propitium amicis meis, etc.



XuII. ALIA ORATIO.

Terret me uita mea. Namque, diligenter discussa apparet mihi aut peccatum aut sterilitas fere tota  uita mea, etc.



XuIII. AD SANCTAM MARIAM.


Sancta Maria, et inter sanctos post Deum, etc.



XIX. AD SANCTAM MARIAM.

Maria, tu illa magna Maria, tu illa maior beataum Mariarum, etc.



XX. AD SANCTUM IOANNEM BAPTISTAM.

Sancte Ioannes, tu ille Ioannes qui Dominum baptizasti, etc.



XXI. AD SANCTUM PETRUM.

Sancte Petre, benignissime et fidelis pastor ouium Dei, etc.



XXII. AD SANCTUM IOANNEM EuANGELISTAM.

Sancte et beate Ioannes, altissime euangelistarum Dei, dilectissime apostolorum Dei, etc.





IOANNIS ABBATIS EPISTOLAE.






EPISTOLA PRIMA. WILLELMI  ANGLORUM REGIS AD IOANNEM ABBATEM FISCAMNENSEM.


W. rex Anglorum IOANNI abbati salutem.

Diu mecum cogitaui, mi dilecte, in cuius manu et custodia possem mittere et commendare abbatiam sancti Petri de West-monasterio: quia in maxima ueneratione et habeo, et ex debito habere debeo. Ibi enim iacet uir beate memorie dominus meus rex Ethwardus; ibi etiam tumulata est regina Etgith uxor eius inclyta: ego etiam ibidem, Dei clementia prouidente, sceptrum et coronam totius regni Anglici suscepi. Tandem consilio Lanfranni archiepiscopi, meorumque procerum, uitalem abbatem, quamuis inuitum, ad hoc cegi ut illam assumeret. Cum enim abbatiam de Bernaco ex minimo multum, ut patet, sublimauerit, intellexi illum dignum esse  abbatia de Westmonasterio, et utilitate et prudentia. Quapropter liceat mihi istud fieri, quod de eo communi consilio meorum prouidi procerum, licentia tua et bona uoluntate, et conuentus fratrum. uolo etiam tibi notum esse me elegisse Osbernum, fratrem scilicet uitalis abbatis, ut habeat abbatiam de Bernaco: et hoc tua licentia mihi fieri liceat. uale.



EPISTOLA II AD WILLELMUM ANGLIAE REGEM.

W. diuina fauente gratia Anglorum regi in magna gloria IOANNES Fiscamnensis cenobii Pater, uictoriam de inimicis in gladio Domini et Gedeonis.

Rex inclyte gentis Anglice, et dux Normannorum, bellicosa uirtute; ecce ego Ioannes, uester totus in Domino, humiliter uobis suggero et litteris significo  quoniam moleste acciperem quod frater noster domnus uitalis sine licentia nostra de abbatia ad  abbatiam migraret, nisi quod uos diligo, et uestra consilia honorare uolo. Idcirco laudo et confirmo quod uestra regalis sanciuit auctoritas. Iam uero quod Osbernum suum fratrem germanum, non Fiscamnensem monachum, in iuris nostri loco elegistis abbatem, annuo libenter ad uestram fidelitatem; ita tamen ut fiat secundum auctoritatem, uidelicet ut, accepta licentia a suo abbate, noster fiat monachus, et obediens secundum regulam sancti Benedicti et ordinem. His ita prelibatis, rogo dominum meum ut, memor mee senectutis iam me ad terminum uite curuantis, iudicet causas nostras, et faciat nobis iustitiam, ut ego letus in Domino moriar. Que sunt he cause? Primum, ut ex promisso, quod perdimus in Astingo, recompenset corde pleno et animo  beniuolo. Sunt alie plures causarum nostrarum necessitates, quas rogo pius rex iudicet et finiat, dum uiuit et uacat, ad summe Trinitatis honorem et gloriam: quatinus ipsa Deus Trinitas illum de Anglis prouehat ad gloriam que est in angelis. uale.



EPISTOLA III. AD uITALEM ABBATEM BERNACENSEM.

IOANNES Fiscamnensis abbas confratri uITALI salutem.

Scire te uolo, utilis et honeste frater, quoniam pro amore regis et merito tue dilectionis auctorizo tuam promotionem, et fratris Osberni in nostro Bernaco ordinationem. Sed ego et totus conuentus sancte Trinitatis rogamus et monemus ut, memor tue professionis, memor nostre societatis, locum tuum  melius recognoscas et honores, quam plures qui de nobis exierunt fratres, et per nostrum locum uenerunt ad magnos honores. uale.





ADNOTATIO IN TRES EPISTOLAS SUPERIORES.

Eodem collimant superiores epistole tres, nempe ut uitalis abbas Bernacensis transferretur ad regimen Wesmonasterii, in suburbio Londiniensi: tum ut Osbernus, uitalis germanus frater et monachus Troarnensis, in locum fratris Bernaco sufficeretur. Bernacum Neustrie oppidum est ad Carentonam fluuium, diecesis Lexouiensis, ubi monasterium inchoauit Iudith Ricardo secundo Nortmannorum duci nupta; absoluitque Ricardus ipsius maritus, committens illud uenerabili Guillelmo abbati  perficiendum, et monastice ordinandum, qui in locandis fundamentis modicum prestiterat consilii auxilium, uti Ricardus ipse testatur diplomate dato in Fiscamnensi palatio, anno ab Incarnatione Domini  1027, indictione octaua. Hinc est quod, cum monasterium illud iuris esset Fiscamnensium monachorum; Willelmus Anglorum rex, idemque dux Nortmannorum, Conquestor uulgo appellatus, non nisi habito abbatis Fiscamnensis eiusque monachorum consensu, uitalem Bernacensem abbatem in Westmonasterium transtulerit, eiusque loco prefecerit Osbernum. Qua in re obseruandum uenit principes atque reges, etsi in abbatias a maioribus suis conditas sibique subiectas aliquando abbates nominarent, ad rem tamen exsequendam postulasse consensum et confirmationem monachorum, quibus electio competebat. Has epistolas et subsequentes noster Guillelmus Filiastrius eruit ex ms. codice Fiscamnensi.



EPISTOLA Iu. AD WARINUM ABBATEM METTENSIS MONASTERII SANCTI ARNULFI. Repetit Benedictum monachum suum.

Domino Patri W. uenerando abbati, frater IOANNES,  crucis Christi seruulus, quidquid in Christo felicius.

Sepius et uerbis et scriptis deprecatus sum uestram paternitatem pro nostro monacho, nomine Benedicto, ut mihi redderetis: et audire renuistis; quod non maxime fuit caritatis. Scriptum quippe nostis: Quod tibi non uis fieri, alii ne feceris; et: Charitas omnia suffert. Adhuc ergo uestram paternitatem conuenio humili supplicatione, quatenus eum non differatis mihi remittere. Quod si nolueritis, uos non excommunico, sed ipsum ab omni Christianitatis officio auctoritate Dei, et sancti Patris nostri Benedicti et omnium sanctorum, quantum mihi libet, separo et sequestro, donec docear quo mihi aufertur  pacto. ualete dicerem, si nostram non defenderetis [leg. detineretis] ouem. uerumtamen ualete dicam, ea conuenientia ut ouem reddatis omni occasione postposita.





EPISTOLA u. WARINI ABBATIS AD IOANNEM FISCAMNENSEM. Superiori respondens.

Domno abbati I. secundum nomen suum Dei gratia pleno, frater W. eius seruorumque Dei seruus, cum fidelibus orationibus caritatem et pacem.

Apostoli uerba sunt: Seruum Domini non oportet litigare, sed mansuetum esse ad omnes. Hoc ideo dico, ut tali tanti doctoris sententia meipsum moneam et castigem, ne, responsurus litteris uestris,  quibus nos dudum pro libitu et potestate uestra, nimis acriter conuenistis, aliquid quod uobis, id est tante maiestati, indecens sit,  saltem prouocatus, uelut stultus effutiam. Sed quia, ut dicitis, caritas omnia suffert, uoto Apostoli precor ut, si ego ut insipiens in insipientia aliquid locutus fuero, sustineatis modicum quid ipsi insipientie mee, et supportetis me. Ego enim nichil propono, nichil precipio, nil minor; sed coactus ad scripta uestra simplici sermone sic rescribo. Litteras uestras frater noster domnus Wimundus mihi detulit, dicens eas sibi a uobis missas, ut per eum mihi presentarentur. Quas coram eodem fratre qui eas attulit, et domno Grimario Besuensi, sine ullo salutationis proemio   presentauit; subiunxitque uos ea mandare ut fratrem nostrum domnum Benedictum, quem ui auferre uolebatis, uelut iam uestrum, uestris sumptibus, equis et famulis ad uos quantocius deduceret. Quod certe si alius preter uestram personam ageret, non maxime esset religionis.

Ut enim de persona uestra interim taceam, cui omnis honor, utpote maiori, priori, sanctiori, ac prudentiori atque religiosiori impendendus est, de me dicam quia, si ego tale quid de aliquo uestro fratre attentassem, et eum ad me uenire scriptis nostris tam longo terrarum spatio, et maxime pro damno uestro, clam uobis monerem, merito et a uobis, et a cunctis hec audientibus reprehensibilis et contrarius sancte regule iudicarer, cum sciamus sanctum  Patrem nostrum Benedictum prohibere monachum litteras uel eulogia, nesciente abbate suo, a quocunque suscipere; iustiusque mihi in tali culpa impingeretur id quod in scriptis uestris opposuistis: Quod tibi non uis fieri, alii ne feceris.

uerum his omissis, que uel leuiter ferrentur uel omnino nil penderentur, ni alia grauiora nos stimularent, ad ipsa uerba quibus interminamur, si placet, ueniamus; ut his absque contentione respondentes, uel noxii uel innoxii inueniamur. Querimini uos sepius et uerbis et scriptis nos expetisse ut uestrum, sicut dicitis, monachum, nomine Benedictum, uobis redderemus, et audire renuimus; et hoc non maxime caritatis esse. Ubi ego respondeo me  a nescio  qua persona  litteras quasdam, transacto iam, ut puto, biennio, suscepisse, quibus de remissione eiusdem fratris monebar. Quas, ut estimo, ipse idem, et quicunque legit et intellexit, ut uanas irrisit; quas uestras fuisse nec credidi, nec credo. Ita friuola erant que in eis continebantur, ut potius eas a quocunque scurra irrisorie fictas, quam uel a uobis uel ab aliquo sapiente missas crederem, adeoque pro eis respondere uel rescribere paruipendi.

Quod uero dicitis uos uerbis me de hac re expetisse, salua ueritate sermonis uestri, quem ego falsum dicere nec debeo nec uolo, me non recordari confirmo aliquando hinc uobiscum uel cum aliquo uestrorum me aliquod habuisse colloquium. Quod si  habuissem; quod modo respondeo, tunc quoque respondissem, scilicet me libentissime uestrum et uestrorum consilium, adiutorium et cohabitationem, si tanta re dignus essem, habiturum, et id seruitio nostro, si iuberetis, repensurum.

In presenti tamen, quia hoc tanta ui exigitur, nullum monachum uestrum habere; domnum uero Benedictum non uestrum, sed sancte memorie domni abbatis Willelmi conuersum, nutritum et professum fuisse; quem ipse  in primo quo locum Gorziensem regendum accepit, ad idem cenobium cum multis aliis, quorum nonnulli iam uita defuncti ibidem humati quiescunt, ut suum uenire, ac inibi manere precepit. Quod et fecit, usquedum, transactis nonnullis annis, conhibentia domni  abbatis Gorziensis Sigifridi et domni abbatis Oddonis tunc priorum, post abbatum, et iussione predicti domni abbatis Willelmi ad monasterium Sancti Arnulfi, cui, Deo auctore, licet peccator, inseruio, directus et destinatus est: ubi hactenus deguit et degit, et, Deo uolente,  deget. Qui obitum Patris nostri sepe dicendi domni abbatis Willelmi prestolatus est, et successoris eius, id est domni abbatis Oddonis, electioni et ordinationi interfuit, laudauit, et absque alicuius interdictione primum ipsi, post decessum autem eius, mihi, licet indignissimo, nullo monente, nullo cogente, sua sponte, uoluntarie, ut dixi, obedientiam ut monachus abbati promisit, et scripto, ut uideri perfacile est, firmauit. Cum e diuerso   nec electioni, nec ordinationi uestre, nec animo, nec corpore interfuerit; et uos postmodum, per has regiones nostras transitum et hospitium habentes, nullam omnino uel tenuem famam sonuistis; et nobis iam preteritis annis orationis causa Sanctum Michelem adeuntibus, et per uos transitum habentibus, ubi etiam benigne satis et liberalissime cum omni caritate et suscepistis et refouistis, nullam penitus mentionem fecistis, nec, ut puto, faceretis; nisi Dech, non primus ille Idumeus, sed nunc alter semi-Iudeus  non [pro nisi], inquam, ille aut infamis, sicut dicitur  aut laudabilis, sicut cuperem, ex transmarinis partibus ad corrumpendam inter nos pacem, ad uos nunc nuper emersisset; qui, ut audiui, relicto habitu et uita monachica, diu uolutatus in uolutabro seculi, iam tandem inebriatus fetore carnalis delectationis, quam ex aureo calice Babylonis usque ad feces epotauit, nunc tandem pulsatus plus precibus quam minis, non se taliter Christo seruiturum, et a uia et uita peruersa conuertendum minatur, nisi in primo initio, non conuersionis, sed reuersionis sue contra Christi precepta agat. Nam Christus ad se uenientibus dicit: Si quis uenit ad me, et non odit patrem suum et matrem et fratres, etc. Iste autem predicat se non posse sine fratre carnali seruire.

 Animaduertite, queso, insidias diaboli. Lupus ouibus insidians, non libero, sed suspenso incessu ouilia circuit, ita diabolus quos decipere querit, non aperta, sed simulata fronte impetit. uerumtamen Paulus deuitandos eos docet qui primam fidem irritam fecerunt; ideoque discipulis dicit: Timeo ne, sicut serpens Euam seduxit astutia sua, ita et uestri sensus corrumpantur, et excidant a simplicitate, que est in Christo. Ego quoque timeo talem horum societatem plus parituram istius  perditionem quam illius salutem. Sed dicit aliquis: Quid si aliter haberi uel teneri non potest? Huic non ego, sed Apostolus respondeat: Infidelis si discedit, discedat. Quod enim lucrum est Deo animam unam acquirere, et aliam perdere? quod si aurum suum,  utinam non male acquisitum, quo, ut audiui, abundat, secum abstulerit; tollat. Utinam, non ipse, sed, si eum impedire debet, pecunia eius eat in perditionem! Non dignatur sancta Ecclesia tales pecunias atque munera imperiorum [f., impiorum] peruersa; nec Christus aurum querit, sed animas, qui diabolum diuitias offerentem, ut nos eadem facere doceret, repulit, et in uocatione apostolica eadem trutina pensauit aurum et argentum Matthei et Zacchei, qua nauim et retia Andree et Petri.

Sed, o dolendus error hominum! non potuit, inquiunt, abbas Willelmus monachum in alio quam ubi professus est constituere loco, nisi diebus uite sue. Christus Dominus noluit diutius apostolos in conclaui residere, sed misit eos in uniuersum orbem  predicare regnum Dei. Ipsi apostoli per totum mundum diuisi discipulos suos ad predicandum ad diuersas orbis plagas dispersos direxerunt, ut Petrus Apollinarem Rauenne, Clementem Meti, Eucarium Treuiri, et plures alios, quos enumerare longum est, circumquaque; et Paulus Timotheum et Syluanum et ceteros. Alii quoque apostoli creditas sibi a Deo partes mundi discipulis fidem Christi annuntiantibus repleuerunt: et Pater monasterii, quicunque est ille, uices Christi agens, non potest uel pro lucrandis animabus, uel pro aliqua alia utilitate, dummodo pro Deo et secundum Deum fiat, monachum, mundo mortuum et Deo soli uiuentem, in quocunque necesse fuerit loco stabilire!

 Non, inquiunt, sed monachus redeat ad locum suum. Concedo monachum redire ad locum suum: sed eum qui male exiit, non eum qui obedienter exiit, et obedienter ubi iussus est, stetit; sed Bernardum, qui fugitiuus contra preceptum abbatis sui euasit, non Benedictum, qui iussu abbatis sui a monasterio professionis sue obedienter exiens et ad nos ueniens, obedienter inter nos conuersatur. Quam melius uester iste Bernardus cum eodem fratre suo apud nos mansisset, quam ut, alibi degens, inter alia pacta sua, que uos me melius nostris, hoc incendium discordie, quod nunc inter nos, nisi Deus pacis prohibuerit, conflagrauit, longo iam ex tempore in transmarina officina enutrisset. Quod si id quod dicimus, uidelicet ut monachus  cum licentia et iussione spiritualis patris in quocunque monasterio possit secundum Deum degere, non conceditur; ut tandem litigiosum hunc funem rumpamus, concedatur igitur secundum heresim, que uel a Catholicis, si reus est, iuste, uel si innoxius est, iniuste ab inuidis Origeni impingitur, ut scilicet preterita secula denuo in idem quod fuerint reuoluantur. Sic iterum uel idem, uel alius Adam et Eua, iterum a serpente decipiantur; fiant iterum Sodomitica incendia, iterum omnia uiuentia diluuio pereant, iterum Saul asinas querat, Dauid oues pascat; postremo  iterum Christus de Maria uirgine nascatur, adolescat, tradatur, patiatur, moriatur, resurgat; cum econtrario Paulus dicat: Christus resurgens a  mortuis, iam non moritur. Redeant omnia ad prima initia, Benedictus ad Fiscamnum, WARINUS Gorziam, domnus abbas IOANNES Diuioni, et ceteri quicunque fideles Christi per diuersa loca in sancta Ecclesia ad pascendum, regendum, ordinandum, docendumque gregem Domini distributi et promoti sunt, ut luceant uelut luminaria magna in domo, redeant unde processerunt, recondantur et lateant sub modio, econtra dicente Domino: Non potest ciuitas abscondi supra montem posita, etc. Anime etiam defunctorum, secundum somnia petarum, que mille rotas uoluere per annos Letheo flumin potate, rursus incipiant in corpora uelle reuerti, ut compos uotorum suorum uester ille Bernardus cum Mantuano  pastore nobis insultans letus decantet:

Magnus ab integro seclorum nascitur ordo.

Hec si absurda sunt, imo quia absurda et fidei catholice contraria, respuatur falsitas, et teneatur ueritas. Sancte Ecclesie firmissima columna papa Gregorius Augustinum, Mellitum, cum plurimis monasterii sui monachis ad predicandam ueram fidem Anglorum gentibus destinauit; quod et ipsi fideliter impleuerunt. Quis, rogo, post tanti uiri felicem obitum, quis, inquam, successorum eius horum quemque uel monachum ad monasterium, uel clericum ad ecclesiam uenire aut monuit aut cegit, et non potius sancti uiri predicabile factum laudauit, fouit et iuuit? Quod uos facere sperabam, primo zelo et amore Dei, dein desiderio et caritate pii Patris,  et maxime uestri, domni abbatis Willelmi, qui uos unica caritate inter ceteros enutriuit, dilexit, pro nouit, honorauit; nec quod ipse statuit aliquando, a uobis destituendum, sed potius confirmandum putaui.

Haberem plura que paternitati uestre ad horribilia dicta et facta que mandastis  rescriberem, nisi reuerentia uestri et disciplina regularis, que nos monachos in loquendo temperantiam habere monet, me constringeret. Hec tamen pauca dixi, ut ostenderem et probarem me nec monachum nec ouem uobis auferre; sed mihi commendatam in ouili Christi iuste tenere et seruare; ubi si ita uixerit in bono,  sicut potest, non patebit morsibus lupi, sed seruabitur pascuis Christi. Etenim etsi peccatores sumus, Christum tamen confitemur; catholicam fidem tenemus, baptismum et eucaristiam Christi suscepimus, regulam Sancti Benedicti legimus, et pro posse seruamus, in acie Christi contra communem hostem stamus; ferimus, et ferimur aliquando; Deo sustinente stamus, aliquando infirmitate impediente uacillamus; si fragilitate cadimus, Deo releuante resurgimus, nec tamen usque ad desperationem deficimus. Et credo ita in nostro, et diuitiis, et  religione exiguo et paupere loco, quemque monachum fidelem posse animam suam cum Dei adiutorio seruare et saluare, sicut in quocunque ditiori et religiosiori, nisi forte aliquis plus  sapiens quam oportet sapere, heresim Donatistarum, qui dixerunt in sola Africa ueram esse religionem, eamdem pestem ab Africa in Normanniam transferat, et asserat nullum monachum, nisi in solo Fiscamni monasterio posse saluari. Qui hec dicit uel credit, nimium coarctat illum qui est excelsus super omnes gentes, et cuius gloria super celos est, cuiusque nomen a solis ortu usque ad occasum laudabile est. Apostolus enim intelligens omnem hominem aduersus communem hostem semper pauidum ese debere, uestrates quoque sicut et nostrates admonet dicens: Sobrii estote et uigilate, quia aduersarius uester diabolus, tanquam leo rugiens circuit querens quem deuoret; cui resistite fortes in fide. Nisi forte angelorum custodia, cherubim quoque  romphea ita iam muniuit locum uestrum,  ut iam non possit eum irrumpere princeps huius mundi, qui ut tentaret illum in quo nichil habebat, illum in deserto, in pinnaculo templi, in monte ualde excelso inuenit et tentauit, sed fugatus abscessit. Hec nos timemus, hec patimur, sed confidimus nos quoque, sicut et alios, liberari posse ab illo qui dixit: Confidite, ego uici mundum. Hec non exprobrando, sed ratiocinando, et ad scripta uestra duriter ferientia patienter respondendo diximus, ut si non possumus ad credendum, saltem ad estimandum uos inducere ualeamus, ouem illam quam uestram dicitis, etiamsi sine contradictione aliqua uestra esset, non inter nos nisi sua culpa perituram fore.

 Sed tabella iam plena nil se amplius suscipere posse ostendit; querimonia tamen e corde nostro iuste, ut puto, ebulliens se aperiri, etsi non ex toto, saltem ex parte exposcit. Quid, queso, Pater, quid aduersum uos commeruimus, quod tam subito, tam improuise, tam precipitanter, tam seuissime telum acutissimum excommunicationis in nos uoluistis iaculari? Sperabamus nos uelut fratres uestris orationibus adiuuandos, quo Christo mereremur incorporari: et nunc a Christi corpore et sancta Ecclesia, cuius filii gratia Dei per baptismum esse meruimus, anathemate uultis separare! Gratia et pietate sua Dominus hanc potestatem sacerdotibus dedit ut quod ligarent in terris ligaretur et in celis, et quod soluerent  in terris solueretur et in celis; sed benedictus Agnus ille, qui pro peccatoribus immolatus est, id sibi soli seruauit, ut solus tolleret peccata mundi, ne forte homo rabidus et phreneticus precipitatione animi innocentes perderet, et nocentes seruaret. Ipse Dominus Isrelitis inimicis, latroni in cruce pepercit, et apertis misericordie ianuis nos ad se etiam nolentes inuitat, dicens: uenite ad me omnes qui laboratis et onerati estis, et ego uos requiescere faciam. Et homo, dubius de se, qui nescit utrum odio an amore dignus sit, ui quadam homini et fratri, quem ut se diligere iubetur, claudere laborat portas uite, de quibus nescit utrum aperiende sibi sint! Ego memor fragilitatis mee, plus timens peccatis meis quam alicuius excommunicatione  a  gratia Dei excludi; gratias Deo et uobis reddo, quod me interim ab excommunicatione, siue id facere, siue non debuistis aut debetis facere, sustinuistis. Fratrem tamen illum, quem, ut scribitis, ab omni officio Christianitatis auctoritate Dei et sancti Benedicti, et omnium sanctorum separatis; non uideo qua ratione, quoue iusto aliquo iudicio id facere debuistis aut debeatis. Monachus enim sub regula sancti Benedicti, quem nobis auctorem in tali sententia aduocastis, in monasterio regulariter uiuens, prohibetur penitus proprii cordis sequi uoluntatem; et non solum septa monasterii, sed nec claustrum egredi. Quomodo ergo uestra excommunicatione potest obligari is qui, nullam potestatem sui uel in corpore uel in animo habens, etiamsi uelit, non  potest implere id propter quod excommunicatur ut faciat? iehsu in Phariseis uituperabat quod alligarent onera grauia et importabilia. Sed si illa uituperabilia, quia importabilia; ista magis reprehensibilia, quia impossibilia.

Sed dicitis uos id facere, quia licet. Sed Paulus dicit omnia sibi licere, sed non expedire. Utinam iuxta beneplacitum Dei nemini liceret nisi quod expedit! Sed quia in arbitrio nostro positum est bonum et malum, uita et mors, cauendum est in quam partem deflectamus, timendumque quod dicitur: ue qui dicunt bonum malum, et malum bonum! Sed si ita agendum erat, directius in illum hec sententia dirigeretur, qui, male a domo paterna exiens, nec recte rediens, patris offensam non mitigat, sed  exacerbat. Ille nunc duris pugionum aculeis castigandus, nunc blandis monitionum fomentis adhortandus, postremo iaculo anathematis merito esset feriendus, donec in se reuersus diceret: Pater, peccaui in celum et coram te; iam non sum dignus uocari filius tuus; fac me sicut unum de mercenariis tuis. Nunc mutato ordine, qui patrem recedendo offendit, pro malis bona recipiens cum patre epulatur; et ille qui cum patre semper mansit, nec eius mandatum preteriuit, pro hedo quem exspectabat, anathematizatur. Clamare cum propheta compellor: Quia impius preualet aduersus iustum, ideo egreditur iudicium peruersum.

uerum, quia querelosius iste sermo noster iam  claudendus est, petimus, domine Pater, ut mitiorem in nobis animum et habeatis et ostendatis. Decet Dei et crucis Christi seruum, quod uos esse uobiscum nos quoque fatemur, id facere quod fecit ipse qui crucem, id est signum mortis, moriendo in ea nosque redimendo, in signum uite mutauit, implendo id quod Apostolus et docet, et monet nos quoque facere debere, ubi ait: Christus passus est pro nobis, uobis relinquens exemplum ut sequamini uestigia eius, qui peccatum non fecit, nec inuentus est dolus in ore eius; cui cum malediceretur, non maledicebat; cum pateretur, non comminabitur: tradebat autem iudicanti se iniuste. Qui peccata nostra ipse pertulit in corpore suo super lignum, ut, peccatis mortui, iustitie uiuamus; cuius liuore sanati sumus.  Sancti quique a principio mundi paratiores ad benedicendum quam ad maledicendum fuerunt: quo exemplo idem nos facere docuerunt. Quid memorem Isaac Iacob benedicentem? quid ipsum Iacob non solum filios, sed et Pharaonem benedicentem? Moysen duodecim tribus, Simeonem quoque, eum a quo cuncta benedictio uenit, Dominum benedicentem; cum legamus etiam alienigenam Balaam timuisse maledicere populum Domini? Quomodo, inquit, maledicam cui benedixit Dominus? Si bene memini, in sancto Euangelio Dominus ipse soli ficulnee infructuose maledixisse legitur, cum multos et in ueteri et in noua lege benedixisse legatur. Quam unam de ficulnea maledictionem cur fecerit, uos me melius nostis. Ecce iste frater, quem tanta animaduersione  ab omni Christianitatis officio uultis anathemate separare, quanto labore, quanta arte et ingenio ex ultimis Iudaici populi fauillis, que sole olim saluande prenuntiate sunt, uix ad fidem collectus sit et Christo copulatus, uos melius nostis: et nunc pro uilissima, imo nulla causa, a corpore Christi  precidetur! Non ita sanguis Christi uilipendendus est, qui posuit animam suam pro ouibus suis, et pro suo grege mori dignatus est, cui gloria in secula.

In calce epistole peto cum omni humilitate et subiectione ut gratiam et caritatem uestram nobis concedatis, et sicut fratres et socios, uel  ut seruos suscipiatis et teneatis, et, quia infirmi et peccatores sumus, magis nos precibus uestris  adiuuetis, ut Christi presentiam et sanctorum cohabitationem mereamur, quam a tanta gratia ulla maledictione aut anathemate, quod absit! excludamur. Quod si uobis facere, non nostro merito, sed Christi respectu et fraterna caritate placuerit, gratias agimus; sin aliter, id nos nostris peccatis reputabimus, nec tamen de Dei diffisi misericordia, qua plena est terra, precabimur eum qui aperit, et nemo claudit; claudit, et nemo aperit, ut sola sua gratia nos recipiat in interna tabernacula.

In fine epistole uestre, ubi ad ualetudinem uentum est, diu in uerbo ualedictionis hesitastis; postremo cum quadam conuenientia, ut dicitis, ualete illud pereffudistis, quasi cum heretico uobis esset  sermo, de quo fideli precipitur: Nolite recipere eum in domo, nec aue ei dixeritis. Ego ualedicturus uobis, in uerbo ualedictionis nil hesito; sed, ut fidelis et catholicus Christianus, uobis Patri et domino sinceriter dico. ualete, et uerbum Apostoli in corde sepe, ut facitis, reuoluite: Benedicite persequentibus uos. Ego autem dico: Benedicite non persequentibus, sed diligentibus uos, benedicite et nolite maledicere. Iterum ualete, et si quid in loquendo peccaui, ignoscite, quia in amaritudine cordis locutus sum.





ADNOTATIO.

Tota Ioannis expostulatio cum Warino est de repetendo Benedicto Fiscamnensis monacho, qui ex Iudeo Christianus, tum Fiscamni monachus effectus, dein transmissus ad Metense Sancti Arnulfi  monasterium, ibidem residebat iam a multis annis. Huius contentionis artifex erat Bernardus quidam, ob id a Warino Dech appellatus: qui ex Sancti Arnulfi monasterio transfuga Fiscamnum sese receperat. Ex Warini autem epistola constat Guillelmum ipsum, qui Fiscamni abbas fuit, etiam Sancti Arnulfi monasterio prefuisse, nimirum post Benedictum Ioannis secundi successorem; tum ei successisse Oddonem, cui suffectus Warinus huius epistole auctor. Warino uero subrogatus est Willelmus, qui sequentes epistolas scripsit. Ex quibus corrigendus est uulgatus index abbatum monasterii Sancti Arnulfi. Ad hec, docet nos Warini epistola, ipsum Gorzie; Ioannem uero Fiscamnensem abbatem Diuisionensis monasterii, quod superius notabam, monachum fuisse ante initam prefecturam. Denique Warinus ante monachatum Leodicensis clericus fuit, testante Adelmanno in uersibus rhythmicis inferius edendis.



Sequentes epistolas edidit D. Martene Thesauri Anecdotorum tom. I, col. 206, 154 et 198,



EPISTOLA uI. IOANNIS APBATIS FISCAMNENSIS AD MONACHOS DYSCOLOS. 


Frater IOANNES, Fiscamnensis abbas, fratri M. quondam filio sociisque eius oculos in capite.

Omissis plurimarum testimoniis sanctarum Scripturarum, quibus proprio arbitrio utentes redarguuntur, ad puram et simplicem beatissimi Patris nostri Benedicti auctoritatem recurramus. Lege inter cetera ubi dicitur : »Quidquid unus quisque offerre uult Deo, abbati suo suggerat, et cum eius fiat oratione et uoluntate, quia quod sine benedictione patris spiritualis fit, presumptioni deputabitur et uane glorie, non mercedi.« In capite  uero eiusdem sancte regule, ubi quatuor genera monachorum depingit, primum cenobitarum, id est precipuum genus, militans sub regula uel abbate collaudat, secundum, genus anachoretarum, subinfert: »Qui non conuersionis feruore nouitio, sed monasterii probatione diuturna, didicerunt contra diabolum multorum solatio iam docti pugnare, et bene instructi fraterna ex acie ad singularem pugnam eremi, securi iam, sine consolatione alterius, sula manu uel brachio contra uitia carnis uel cogitationum, Deo auxiliante, sufficiunt pugnare.« Audi, frater, et subtiliter intellige, si diuturna probatio uos, et uitiorum excoctio, et abbatis imperium et uoluntas uel permissio ad tam egregiam uitam prouexit, aut potius propria uoluntas illexit. Si autem  fabulosum, aut authenticum istud uidetur, uos potius iudicate; nam recto tramite regiam uiam incedere dignum est. Denique si aliqua stimulatio uel transgressio intercurrit, uestre philosophie argumentationi committimus expurgandum: caritas non querit angulos. Sane non rite discreuit interior oculus uestrorum me sanguinem innocentem fundere, aut crudelem in filiorum nostrorum morte fore. Quis nostrum crudelior existat aduertite; scimus namque quia Deus est qui mortificat et uiuificat, et quia proprium est sibi peccata dimittere, et  quem resuscitat, discipulis precepit absoluere: uerumtamen et hoc rescimus quia, quandiu culpa manet, absolui quisquam nequaquam ualet. Prodigus filius, quandiu in regione longinqua porcos pauit, non pro eo uitulus saginatus occiditur. Cum uero, in se reuersus, penitentia ductus ad patrem reuertitur, non solum pro eo uitulus occiditur, sed stola prima et annulo induitur, et cum grandi honore a patre recipitur. Satis est de hoc dictum sapientibus aut insipientibus, quia his omnibus debitor sum. Adhuc si excellentiorem uiam reminisci uultis, audite paululum: Si linguis hominum loquar et angelorum, caritatem autem non habeam, nichil mihi prodest . Si gloriamini angelorum lingua loqui per scopum contemplationis, caritatem perdidistis,  quod est uinculum perfectionis. Deus caritas est: qui contra caritatem sentit, Deum perdit; qui Deum perdit, nichil habet; qui seipsum odit, alium se fingit amare; ipse seipsum perimit, qui sponte sua obedientie iugum refugit; qui obedientie derogat, Christo derogat, qui factus est Patri obediens usque ad mortem. In hoc enim fructum obedientie perdidistis, cum de sub iugo regule collum furtiue excussistis: ergo qui contra obedientiam arma librat, contra Christum facit; qui contra Christum facit, Antichristus est. In hoc siquidem luce clarius patet quia non ego effudi sanguinem filiorum nostrorum, sed ipsi filii se peremerunt. Quid plura? ante dies nobis quam testimonia Scripturarum deficient.



EPISTOLA uII. Ioannes abbas Fiscamnensis instituit abbatem in monasterio Blangiacensi.


Ecclesiasticam ordinationem non humani esse iudicii, sed diuini consilii ipse nobis Dominus noster iehsu Christus euidenter ostendit, qui electos discipulos, oues suas, secundum euangelicam ueritatem ostendit, dicens: Oues mee uocem meam audiunt et sequuntur me, et ego uitam eternam do eis . Quibus ad ostendendam salutis uiam seipsum pastorem prebuit, quos ante etiam mundi  constitutionem diuina prouidentia presciuit, formam boni pastoris in se ostendere uolens, quatenus id ardentiori studio imitari suo tempore studerent, quod in suo capite Christo precessisse cognoscerent. Unde et ipsos quos primos ad hoc ipse elegit, ut doctrine sue in eis fundamenta locaret, uicarios sue, quam sibi proprio sanguine acquisiuit, Ecclesie constituit, ut eorum doctrina et exemplo eo libentius adhererent futuri in regimine ecclesiastico pastores, quo familiarius eos quos imitarentur ex ore celestis magistri didicisse sine dubio crederent. Quocirca singulis suis ordinibus sancta Ecclesia auctoritate a Patribus constituta huiusmodi firmatur rectoribus, ne membrorum negligentia id deficiat quod a capite Christo institutum est tanta diligentia.  Unde et ego frater Ioannes Fiscamnensis cenobii Pater indignus fratribus huius loci qui dicitur Blanziacus, precibus uenerabilis comitis Rogerii  acquiescens, abbatem eligo, et eis carissimum filium nostrum domnum. . . . . Patrem constituo; ea uidelicet ratione ut predictus comes eumdem locum, quem diu destructum atque desolatum pro sua suorumque salute iterum cepit instaurare, non negligat; sed, quantum, Deo annuente, ualuerit, ad laudem Dei nobilitet et componat, et quandiu locus iste durauerit, et Fiscamnense cenobium a regulari tramite non exorbitauerit, hic quem modo elegimus nullum habeat successorem, nisi quem ex seipsis Fiscamnenses fratres elegerint, iuxta canonicam et apostolicam ordinationem. Si autem,  quod absit! quod etiam in plerisque locis, proh dolor! accidisse uidemus et dolemus, predictus Fiscamnensis cenobii locus ab institutis sanctorum Patrum et uita spiritali aliquando ad secularia deuoluetur, concedimus fratribus huius loci liberam eligendi sibi Patris facultatem, tantum ut secundum Deum fiat, nec aliquatenus offendat in canonicam auctoritatem.



EPISTOLA uIII. AD SANCTUM LEONEM IX PAPAM.





EPISTOLA IX. ABBATIS ET MONACHORUM FISCAMNENSIUM AD WILLELMUM REGEM ANGLORUM. Conqueruntur de illatis sibi a uicecomite de Archis et aliis iniuriis.


Domino suo, dulcissimo suo, dilectissimo suo W., gratia Dei Anglorum regi, quem Deus crescat in millibus, et cui sospitatem concedat in diebus pluribus, plebs Fiscamnensis iustitie brauium extendendo in subditis preeunte Iudice iusta iudicantium.

Si uobis non displiceret, et maxime oneri non esset, ea que circa nos sunt infortunia latius patefaceremus in dictamine. Igitur de uestro uicecomite  de Archis imprimis reclamamus, quia omnia nostra inuadit, confundit, nec ullam iustitiam ab eo extorquere ualemus: quotidie namque uestros pauperes dilaniat; uestros dico, non nostros, quia abbatia uestra est, et ego solummodo custos existo, nec in manibus meis eam confundere patior. Aut enim ut uestram custodite, aut alterius ditioni subrogate. Exceptis his, multa calumniari compellimur, id est de uno hospite de Ponte-Diue, Bosone nomine, quem ultra sexaginta annos, sine ulla calumnia, ex toto tenuimus; necnon de terra uille Amblide, quam mulier uestra auctoritate nostro monasterio dedit, acceptis uos a nobis decem libris denariorum, et uno equo centum solidorum, laudatione quoque filii Malgerii. De uno quoque hospite  de uilla que dicitur Luco, quem nobis offert Rodulfus filius Herluini, terram nichilominus quam Wesmannus tenuit, et modo Rogerius de Louentot inuasam retinet, ut dicit, uestra auctoritate absque ulla iustitia. De his ergo et aliis multis, ego et uestri preuendarii quotidie affligimur et ploramus; imo, quia seruitia Dei pacifice adimplere nequimus, ista tandem querimonia resolui optamus a uestra clementia.

Hinc ualeas, uigeas, felix per secula uiuas.



APPENDIX AD IOANNEM FISCAMNENSEM





PRAEFATIO IOANNIS HOMINIS DEI In suam de uerbis seniorum Collectionem ad iuniores informandos.

*


 IN CHRISTI NOMINE INCIPIUNT COLLECTIONES PATRIS IOANNIS, COGNOMENTO HOMINIS DEI, DE uERBIS SENIORUM.

Hortatur quidem timidam mentis mee imperitiam quam sepe fraterna caritas, ut de uite morumque instructione breuiter loqui debeam; sed quia tempus est ut, ipso qui inspirauit opitulante, hoc opus aggrediar, necessarium duxi exordium sumere ab illa laudabili uirtute que dicitur uerecundia; que cum sit omnibus etatibus, personis, temporibus et locis apta, tamen adolescentes et iuueniles animos maxime decet. Tres uero uirtutes sunt que pueris et adolescentibus magis congruunt: uerecundia, taciturnitas et obedientia. Non est autem dubium, si has studeant habere, quin possent,  Christo duce, ad culmen perfectionemque uirtutum ascendere. Morum enim insignia et ornamenta uirtutum in illis procul dubio cernimus senibus qui, ab ipso tirocinio primeue etatis usque ad perfectum uirum disciplinis celestibus exercitati, per uiam Domini fortiter cucurrerunt. Quorum scilicet sapientia iam tantum uiget et lucet, quantum senectus ipsa etate fit doctior, usu tritior, processu temporis prudentior. Hec autem ueterum studiorum dulcissimos fructus edit, et alios reficit. Multi namque senes diu uiuentes et nichil proficientes, quia nullas sibi in opportuno tempore diuitias congregarunt, inopes omnium uirtutum animos iuniorum cum eis uiuentium reprobe uite morbo inficiunt. Sicut enim per senem uitiosum et fatuum,  ita et per adolescentem inuerecundum et temerarium religio sancta destruitur. Post indoctos malosque prelatos in sancta Ecclesia nulla pestis ad nocendum infirmis ualentior inuenitur. Denique talium hominum genus ista de quibus Apostolus predixit tempora, proh dolor! sine numero ferunt, quando omnia ferme que bona sunt pessumdari confundique uidemus; et quoniam senes in melius mutari ab illa inolita uitiorum consuetudine difficillimum est, debemus adolescentibus manum porrigere; qui si dare operam uolunt, omni depulso tepore, possunt utique per gratiam Christi uitam corrigere, mores componere, actusque suos in omnibus meliorare. Idcirco diu est quod desideraui propter iuniorum  salutem, eorum precipue cum quibus uiuo, ex opusculis Patrum pauca quedam deflorando colligere,  que tenere etati eorum specialiter uideantur consulere. Est enim mihi, fateor, tristitia magna et continuus dolor super cecitate cordis eorum: quia, cum didicerint in schola Christi qualiter debeant et uitia propulsare, et sanctis uirtutibus insudare, heu! rebellionis spiritu armati, tam precipiti impetu per abrupta uitiorum currunt ad mortem, ut eos auriga presidens nullo freno discipline ualeat cohibere. Deberent utique in domo Dei ad cultum diuini honoris super omnem ornatum tanquam uasa aurea refulgere. Cur autem ab ipsis primis rudimentis infantie educati sunt tanta cura tantoque labore, nisi ut fortes in bello facti contra carnem et eius desideria, contra diabolum et eius multiplicia tentamenta uiriliter pugnent? Sed, quod admirandum  est et dolendum, plus eis quam ceteris grauis et austera uidetur discipline regula. Quare hoc? nisi quia secularem magis diligunt uitam. Certe uel nullus uel rarus inter eos inuenitur, qui libenter sequatur Patris institutum, et maiorum uitam diligat, aut quia laboriosus deterret actus, aut quia in lubrica etate difficilior est abstinentia, aut quia alacri adolescentie uidetur uita obscurior, et ideo ad ea conuertuntur studia que plausibiliora arbitrantur. Presentia quippe plures quam futura preferunt; unde quo prestantior causa, eo debet esse cura attentior. Infelix qui legem uite tenet, discipline abiicit, et maiorum gubernari magisterio refugit. Iste uero non secundum Deum, sed secundum se uiuit: qui si potuerit, est cum quibus uult, pergit  quo uult, dormit quando et quandiu uult, loquitur que uult, et ubi uult, manducat et bibit quando et quod uult, et quantum uult, ridet et iocatur inter quos uult, et ubi et quando uult; postremo quidquid naribus suaue est, quidquid tactui blandum, quidquid oculis delectabile, quidquid ceteris sensibus carnis sue iucundum exercet ac sequitur. Ille autem qui secundum Deum uiuit, non quod eum carnaliter delectat, sed quod spiritualiter edificat facit; et quidquid cupit aut agit, non uult ex sua, sed ex Dei uoluntate maiorumque suorum iussione procedere. Nemo tamen positus uel in adolescentie uel intemperantie lubrico, de sui conuersione desperet. Oleaster enim oliue insertus, amissa amaritudine, efficitur fructuosus. Si ergo agricultura conuertit  stirpium qualitatem, nonne studia doctrine et discipline assiduitas mitigare posset quaslibet egritudines  passionum. Sed ne puerilis uita uariis lapsibus perdatur, oportet teneros annos prefatis diligenter  mancipari uirtutibus, quatenus bona consuetudo cum etate accrescat simul.





CHRONICON FISCAMNENSE Ab anno Christi primo ad 1220, cum Appendice Brennacensi ad 1246, ex ueteribus membranis que penes me sunt.


 Anni ab Adam primo homine usque ad Ninum regem, quando natus Abraham, sunt anni 3084, qui ab omnibus historiographis nuncupantur. A Nino siue ab Abraham usque ad Cesarem Augustum, id est usque ad Natiuitatem Christi que fuit tempore eius, pace facta cum Parthis, bellisque toto orbe cessantibus, fuerunt anni 2015, in quibus inter se scriptores artium otia negotiaque triuerunt. Anno ab Urbe condita 752, D. N. uirgo beatissima peperit D. N. Iesum Christum, Octauiani Cesaris 42.

Cetera que sequuntur uulgaria sunt, et amanuensis imperiti negligentia ad epochas chronicas uitiosissime illigata, ut sepe decem, uiginti, aut plurium etiam annorum immanibus parachronismis uel metachronismis a recto ueritatis tramite aberret. Pauca  duntaxat seligam, atque ea presertim que ad Fiscamnenses abbates ac Normanicam historiam spectant, que fusius repetas ex Chronico Rotomagensi.

415. His diebus per sanctum Gamalielem Luciano presbytero reuelatum est corpus S. Stephani, et per plures ecclesias Occidentis delate sunt eius reliquie.

486  Baptizatur Clodoueus a B. Remigio Remensi archiepiscopo.

544. Obiit S. Benedictus Pater monachorum.

584. Clotarius filius Chilperici rex est Francorum.

636.  S. Audenus ordinatur episcopus.

679. Obiit Theodoricus, succedit Clodoueus.

876. uenit Rollo dux Danie in Neustriam cum  suis, uolens eam sibi acquirere.

898. Obsedit Rollo Carnotum, sed ep. Wasquelinus, Ricardum Burgundie ducem et Ebaldum Pictauensem comitem in suum auxilium uocans, camisiam S. Marie in manibus ferens fugauit Rollonem.

912. Facta est pax inter Karolum et Rollonem, deditque ei Karolus filiam suam, de qua nullum habuit filium.

918. Obiit Willelmus dux Aquitanorum qui Cluniacum construxit monasterium in honore Petri et Pauli.

943. Willelmus dux Normannorum dolo occiditur ab Arnulfo comite Flandrensi, succedit Ricardus filius eius.

 963. Girardus abbas obiit apud Cluniacum.

998. Obiit Ricardus dux Normannorum, succedit Ricardus filius eius.

 1001. Willermus primus abbas Fiscampi.

1014.  Obiit Henricus imp., succedit Conradus.

1026. Obiit Ricardus dux Normannorum, succedit frater eius.

1028. Ioannes abbas Fiscampi secundus.

1031. Obiit Robertus rex Francorum, succedit Henricus filius eius.

1035. Obiit Robertus dux Normannorum, succedit Willelmus filius eius spurius, qui eo quod esset cognatus regis Eduardi, Angliam acquisiuit.

1039. Obiit Conradus imp., succedit Henricus filius eius.

1056. Incepit locus de Karitate.

1058. Facta est donatio sancti Gabrielis.

 1060. Obiit Henricus rex Francorum, succedit Philippus filius eius.

1064. Cenomanis subiugata est a Normannis.

1067. Willermus dux Norm. rex fit Anglie occiso Haroldo.

1068. Maurilius arch. Roth. obiit, succedit Ioannes.

1078. Obiit Ioannes abbas Fiscampi, succedit Willelmus abbas tertius.

1083. Obiit Mathildis regina Anglorum, uxor Willermi regis, filia Balduini comitis Flandrie.

1087. Obiit Willermus rex qui Angliam acquisiuit, succedit Willermus filius eius.

1090. uenerunt monachi de Karitate . . . .

1093. Constructio Sancte Fidei Longeuille.

 1099. Capta est Ierusalem. Obiit Willermus iunior, succedit Henricus.

1104. uenit Robertus dux in Angliam, uolens eam sibi acquirere.

1105. Dedicatio de Karitate a Paschali papa, uII Idus Martii.

1106. Henricus rex Anglorum cepit Robertum ducem fratrem suum.

1108. Obiit Philippus rex Francie, succedit Ludouicus filius eius.

1116. Willelmus comes Niuernensis captus est.

1120. Redeunte rege Henrico in Angliam, Willermus filius eius cum electa nobilitate militum submersus est in mari.

 1127. Gaufridus comes Andegauensis duxit imperatricem Mathildem.

 1128. Obiit Willermus Normannus comes Flandrie, et Gaufredus Roth. arch., succedit Hugo.

1130. Henricus factus est Wintoniensis episcopus.

1131. Dedicatio ecclesie Cluniacensis ab Innocentio papa II.

1133. Natus est Henricus primogenitus Gaufredi comitis et Mathildis imperatricis mense Martio.

1134. Obiit Robertus Cortehuse, frater regis Henrici apud Glocestriam.

1135. Obiit Henricus rex Anglorum, succedit Stephanus nepos eius.

1137. Obiit Ludouicus rex Francorum, succedit Ludouicus filius eius.

1139. Mathildis imp. uenit in Galliam cum fratre  suo Roberto comite Glocestrie.

1141. Captus est rex Stephanus Iu Kal. Febr., et Kal. Nouembris liberatus est per Henricum fratrem suum Wintoniensem episcopum.

1144. Crucifixus est puer quidam a Iudeis apud Noruicum.

1147. Obiit Willermus comes Niuernensis.

1151. Obiit Gaufredus comes Andegauensis.

1153. Obiit comes Theobaldus.

1154. Obiit Stephanus rex Anglorum, succedit Henricus filius Matildis imp. filie regis Henrici.

1157. Henricus rex duxit exercitum in Grauelinges.

1158. Rex Francie dedit filliam suam Henrico filio regis Anglie.

 1159. Henricus rex duxit exercitum ad Tolosam.

1160. Maria abbatissa, filia regis Stephani, nupsit Mattheo, comiti Bolonie.

1162. Thomas Cancellarius consecratus est arch. Cantuariensis.

1163. Dominica prima post Pentecosten Turonis concilium celebratur ab Alexandro papa.

1164. S. Thomas subiit exsilium.

1165. Natus est Philippus, filius regis Ludouici.

1167. Matildis, filia regis, nupsit Henrico, duci Saxonie.

1169. Fundata est abbatia Sancte Marie de Walemont  a Nicolao de Stoteuilla.

1170. Heinricus primogenitus Heinrici regis coronatus est a Rogerio Eboracensi archiepiscopo.

1171. S. Thomas Cant. arch. migrat ad Christum.

1172. Obiit Heinricus Wintoniensis ep, et rex transfretauit in Hiberniam post festum sancti Michelis, Nicolai.

1173. Reuersus est rex de Hibernia et transfretauit in Normanniam. Dedicatio ecclesie de Wallemont.

1174. Rex Scotie captus est.

1175. Ludouicus rex et Heinricus Iuuenis rex obsederunt Rothomagum cum nobilitate Francorum.

 1176. Facta est pax inter regem et filios suos.

1179. Ludouicus rex uenit ad S. Thomam, et coronatus est Philippus filius eius. Fit noua moneta in Anglia.

1180. Obiit Ludouicus, rex Francorum, succedit Philippus filius eius.

1183. Obiit Iuuenis rex Henricus.

1185. Obiit Robertus de Stoteuilla.

1188. Discordia inter reges Philippum et Henricum. Cruces pro pace sumpserunt.

1189. Obiit Henricus, succedit Ricardus filius

1190. Rex Philippus et rex Ricardus ierunt Ierusalem cum electa nobilitate militum.

1192. Rediit rex Philippus de Ierusalem et cepit castrum Gizortii, et alia oppida in Normannia.

 1193. Captus fuit rex Ricardus in Alemania.

1195. Rediit rex Ricardus liberatus a carcere, et liberauit castra sua in Anglia de manu Ioannis fratris sui qui ea tenebat, et fugauit regem Philippum qui intrauerat Normanniam. Captus fuit episcopus Beluacensis.

1199. Rex Ricardus occiditur apud Limoziam. Succedit Ioannes frater.

1200. Facta est discordia inter reges Philippum et Ioannem. Combusta est ecclesia Rothomagensis cum ciuitate.

1201. Ludouicus filius Philippi regis duxit uxorem pro pace neptem Ioannis regis, et fit pax.

1202. Comes Flandrie Balduinus fecit moram apud uenetias, uolens ire Ierusalem. Hic iterum fit  guerra inter reges Philippum et Ioannem. Capitur Arturus.

1204. Rex Ioannes perrexit in Angliam, et rex Philippus intrauit Normanniam et reddita est ei.

1207. Rediit rex Ioannes in Aquitaniam, et cepit oppida multa.

1209. Ludouicus nouus miles. Christiani ierunt contra Albigenses, et prefuit eis.

1214. uicit Philippus rex Francorum Ferrandum comitem Flandrie et Othonem qui fuit imperator.

1215. Synodus uniuersalis Rome sub Innocentio papa.

1220. Translatio sancti Thome Cantuariensis archiepiscopi Nonis Iulii.

 .

1204. Obiit Agnes comitissa Brane.

1218. Obiit Robertus comes Drocensis et Brane, filius Agnetis comitisse, et succedit Robertus filius eius.

1223. Philippus, rex Francie, obiit; succedit Ludouicus filius.

1226. Ludouicus obiit, succedit Ludouicus, filius eiusdem Ludouici.

1227. Heinricus, filius Roberti comitis Brane, electus est in arch. Remensem.

1229. Facta est discordia inter reginam et clericos  Parisienses, et multi submersi fuerunt in Sequana.

1230. Facta est discordia inter regem Francie et Petrum, comitem Britannie, et fuit rex cum tota nobilitate Francorum et Britannorum, et iterum facta est pax inter regem et comitem. Eodem anno facta est discordia inter comitem Campanie et Philippum comitem Bolonie, et comitem Robertum, et alios nobiles Francie, qui transierunt Matronam, et combusserunt totas uillas de Sparnaco, de uirtutibus et de Sesanna, et fugarunt comitem Campanie, et in reditu obsederunt castra de . . . . et de Fimes, et ceperunt ea, et succensa est turris de Fimes.

1233. Obiit Philippus, comes Bolonie, et in die quadragesimo post comes Robertus, dominus Brane,  obiit, et succedit Ioannes filius eius.

1238. Comes Campanie, comes Britannie, dux Burgundie, et alii nobiles Francie ierunt ultra mare contra paganos, et capti fuerunt comes Barri, et comes Montisfortis.

 1239. Obiit Henricus de Brana, archiepiscopus Remensis.

1242. Facta est discordia inter regem Francie et comitem de Marchia, et rex Francie cum maxima nobilitate Francorum iuit in Marchiam, et cepit oppida multa, et iterum facta est pax inter regem et comitem. Eodem anno desponsauit Ioannes, comes Brane, filiam Erchembaldi de Borbonio.

1245. Celebrata est sancta synodus Lugdunensis a Domino Innocentio papa Iu, in ecclesia S. Ioannis, et Fredericus cassatus, et rex Francie cruce signatus.

1246. Translatum est corpus sancti Euodii in monasterio Castri Brane per uenerabiles Patres Suessionensem et Laudunensem episcopos, procurante  domno Gerardo abbate dicti loci, in capsam quam fecit idem Girardus fieri, astante plebis multitudine copiosa.





CATALOGUS ABBATUM FISCAMNENSIUM. Ab anno circiter ere Christiane millesimo, ex ueteribus schedis exscriptus et deductus ad nostram usque etatem.


 I. Willermus abbas monasterium rexit per annos 29, in eodem sepultus, in capella S. Marie Magdalene.

II. Ioannes Dalye, Italia progenitus, Hierosolymam profectus, ibique diu detentus in carcere, ad monasterium rediit, obiitque anno 51, sepultus in capella B. Ioannis Baptiste.

III. Willermus la Pucelle, Baiocensis diecesis, Baiocensis archidiaconus, postea Cadomi monachus, tum abbas Fiscamnensis electione Guillelmi regis, maximam ecclesie partem compleuit: prefuit annis 29, sepultus in capella B. Marie uirginis.

Iu. Rogerus, apud Argentias ortus in diecesi Baiocensi, rexit annos 31 monasterium, de predecessoris sui absentia desolatum, sepultus in capella  S. Martini.

u. Henricus de Suilly, ex sorore regis Anglie Henrici I progenitus, dominus et heres fuit de Suleyo: moritur anno sue ordinationis 49, sepultus in capella S. Petri.

uI. Radulfus, ortus apud Argentias in diecesi Baiocensi, medietatem nauis ecclesie, et duas turres aceruorum construxit; rexit annis 30, sepultus prope altare S. Taurini, sub tumba erea a solo eleuata.

uII. Aigardus, Radulfi nepos et discipulus, in eadem uilla progenitus, rexit annos tantum duos et dimidium, sepultus in capella S. Nicolai. Portionem uini tertia parte monachis auxit.

 uIII. Ricardus Morin, apud Palues natus in diecesi Rotomagensi, uir ualde simplex, post annos quinque coactus resignauit. Per Romanum nomine legatum post aliquas dissensiones electus est successor. Sepultus est in capella S. Martini.

IX. Guillelmus uaspail, ex priore S. Audeni Rotomagensis electus, natus prope Cadomum in uilla Ros. Baiocensis diecesis, uir apprime litteratus, rexit annis 31. uocatus ad concilium contra Fridericum imperatorem, ab eo cum aliis incarceratus pecuniaque redemptus ad monasterium rediit. Misit Parisius scholasticos bonos et famosos quibus se bene monetalem [prebuit]. Sepultus in capella B. Marie uersus capellam Sancti Andree.

X. Ricardus de Treigoz, apud uillam eius nominis  ortus in diecesi Constantiensi, prefuit annis 26, sepultus in capella B. Marie ad sinistram partem.

XI. Guillelmus de Putot, natus apud uillam Putot Baiocensis diecesis, prefuit annis 12; sepultus in capella S. Andree uersus capellam B. Marie.

XII. Thomas, in episcopatu Constantiensi apud S. Benedictum in Umbris natus, primus fuit apud Romanam curiam personaliter confirmatus, licet monasterium Fiscamnense ad eam nullo modo pertineat: rexit annos decem et dimidium; sepultus in capella S. Ioannis ad dextram.

XIII. Robertus de Putot, ortus apud Putot in  Baiocensi. Floret sub eo monasterium in disciplina religiosa. Prefuit annis 19; sepultus inter capellam S. Andree et capellam S. Ioannis Baptiste.

XIu. Petrus Rogerii, de diecesi Lemouicensi, in sacra pagina solemnis doctor et predicator ualde nominatus, uir sapiens. Post multos annos ad Ecclesiam Attrebatensem translatus, ac paulo post Cenomanensis, tum Rotomagensis creatus episcopus, tandem cardinalis, denique Nonis Maii 1342 pontifex Auenione creatus est, Clemens uI appellatus. Moritur Auenione.

Xu. Philippus, natione Burgundus, prior de Longauilla, apostolica auctoritate uocatus, sedit tres menses, benedictione non suscepta mortuus est.

XuI. Robertus de Brechio, Baiocensis diecesis,  de suburbano Brechi, rexit annos duos, menses nouem; sepultus ante altare S. Taurini ad leuam prope parietem.

XuII. Guillelmus Bourget, de uilla Cadomi, Baiocensis diecesis, rexit annos duos. Sepultus ante altare S. Taurini ad leuam, prope parietem.

XuIII. Guillelmus Chouquet, de ciuitate Baiocensi ortus, rexit annos nouem. Sepultus ante altare, ubi quotidie celebratur missa matutinalis ad leuam prope parietem.

XIX. Nicolaus de uerneil alias de Hauteil, olim abbas S. Medardi Suessionensis, per Clementem uI translatus. Durus in subditos uassallos et monachos, a quibus in Romana curia citatus, resignauit post annos 14 regiminis. Moritur Auenione.

 XX. Ioannes de Grangia, Lugdunensis diecesis, de uico Grangia, abbatiam fortificari fecit. Gratiosus regi translatus in episcopatum Ambianensem post annos 15 regiminis; fit cardinalis.

XXI. Philippus du Fossé, rexit annis 9; sepultus  ubi quotidie missa matutinaiis celebratur, ad dextram partem.

XXII. Petrus Coruesye, natus in episcopatu Rotomagensi, uilla Riuilla, millibus quinque distante ab hoc monasterio, rexit annos nouem; sepultus est in capella S. Petri ad leuam prope parietem.

XXIII. Estodus de Estouteuilla, in iure canonico doctor egregius, missam clericorum fundauit et choristas, rexit annos 33; sepultus in naui ecclesie, humili sepultura contentus.

XXIu. Aegidius de Duremort rexit annis 22.

XXu. Ioannes de Hanella annis 25; sepultus in naui ecclesie.

XXuI. Ioannes Ballue annis 12.

XXuII. Antonius de la Haye, ex regali prosapia,  sacre pagine professor, rexit annis 10. Cui successit Antonius Ruffi, abbas S. Georgii de Boqueruilla, prope Rothomagum, theologie professor eruditissimus, a tota communitate, uno excepto, creatus: sed rex Francie preualuit.

XXuIII. Antonius Bouyer abbas, qui, licet natus ex humili loco, abbas fuit S. Audeni et huius loci, et archiepiscopus Bituricensis et cardinalis; rexit annis 15.

XXIX. Hadrianus de Boisy rexit annis 5; presbyter cardinalis commendatarius post electos.

XXX. Ioannes de Lorraine annis 26, mensibus 8.

XXXI. Carolus de Lorraine, cardinalis.

XXXII. Ludouicus de Lorraine, cardinalis a Guisia.

 XXXIII. Franciscus de Ioyeuse, cardinalis.

XXXIu. Henricus de Lorraine, archiep. Remensis.

XXXu. Henricus Borbonius, princeps ep. Metensis.




CIRCA EUMDEM ANNUM.
BRUNO MAGDEBURGENSIS CLERICUS.





IN BRUNONEM NOTITIA HISTORICA ET LITTERARIA.


 Bruno, natione Saxo, Magdeburgensis Ecclesie clero ascriptus  , familiaris  fuit Werinheri archiepiscopi, qui belli inter Heinricum Iu regem et principes Saxonie exorti una cum Ottone duce  precipuus auctor. a. 1075 cum reliquis principibus sponte sua regi se tradidit, et postquam in patriam redux, a. 1077 Rodulfum Sueuorum ducem in regnum eleuauerat, a. 1078 ex pugna Melrichestadensi  profugus inter rusticorum manus occubuit. Cui anno 1079 Hardwigo archiepiscopo suffecto, Bruno ad Werinherum Merseburgensem episcopum, patroni sui defuncti amicum et in omnibus que pro re publica egerat socium, se contulit, et in familiam episcopi receptus  , domino suo dilectissimo gratum animum ostensurus, anno 1082  quod optimum poterat, librum de bello Saxonum cum Heinrico obtulit. Eiusmodi donum uiro quem Thietmari libros manibus triuisse nouimus  gratum et acceptum fuisse, facile creditur. Bruno »breuiter et ueraciter sicut ab his qui rebus interfuerant cognoscere poterat« scribendum sibi proposuit  . Ipse quidem duorum episcoporum, qui magna pars belli erant, consilio opereue  adiutor, que cum ipsis  aliisque  non solum Saxonum sed et Heinricianarum partium principibus  collocutus compererat, queue ipse presens uiderat  uel in publicis indubitate fidei scriptis  legerat, memorie tradidit. Nec fidei eius in uniuersum officit, quod patrie amore et odio seruitutis ductus acrius in Heinricum inuehitur  , cum in tanta rerum commotione uir nulli parti addictus uix ac ne uix quidem reperiri potuerit, et noster scelera ab Heinrico iuuene  perpetrata uel a familiaribus eius se accepisse profiteatur. Heinrici res cum Gregorio uII non nisi quantum ad bellum Saxonicum faciebant attigit, et summum pontificem patrie semper posthabuit. Bellum igitur ciuile, quale nondum compositum Saxonum principibus apparuit, Bruno scribendum  sibi proposuit. Eminet liber documentis authenticis insertis, scribendi ratione uiuida, aliquoties faceta et iocosa  , stylo simplici, sententiis rhythmo quodam preditis et haud raro in eosdem sonos exeuntibus, et licet aduerse partis scriptoribus Ekkehardo Uraugiensi [ Chronicon Magdeburgense, cuius codex in membrana scriptus anno 1600 a Marquardo Frehero ad Meibomium transmissus [ In textu epistolarum Gregorii uII pape et aliarum restituendo, ad Registrum Gregorii et Pauli Bernriedensis uitam Gregorii uII recurri, et ex codice Treuirensi finem epistole ad Rodulfum regem scripte subieci.

Quibus subsidiis ita usus sum, ut codicem 1, cuius copia mihi a uiris doctissimis et de re nostra bene meritis DD. Ernesto G. Gersdorf bibliothece uniuersitatis Lipsiensis prefecto, et Gustauo Henel eiusdem custode, libentissime facta est, fundamenti loco ponerem, et cum in scribendis nominibus propriis  tum aliis in locis ubi necesse erat, reliquorum, precipue annaliste Saxonis ope, corrigerem;  capitum diuisione auctoritate codicis Lipsiensis instituta.

Prodierat Bruno primum anno 1600 edente Marquardo Frehero, inter SS. Germ. t. I, 99-153; textus est codicis Lipsiensis, sed sepe haud bene enodatus, et sepius ex Chronico Magdeburgensi  aut ex coniectura probabili correctus. Qua editione a. 1717 repetita, Burcardus Gotthelfius. Struuius loca nonnulla adhibito iterum codice Lipsiensi emendauit, alia tamen uitiauit  . Quarum cum editione nostra collatio, nobis quoque non pauca emendanda relicta fuisse ostendet.

Bruno initium anni a Natiuitate Domini computat  .





BRUNONIS LIBER DE BELLO SAXONICO.



PROLOGUS SAXONICI BELLI.

 Domino suo dilectissimo, nunquam sine pia ueneratione nominando, Werinhero [1 1Kb] sancte Merseburgensis Ecclesie presuli uenerando, Bruno, licet perexigua sue tamen familie portio, quidquid ualet hominis utriusque deuotio.

Inter eum qui munus aliquod donat, et eum cui donatur, hec est obseruanda ratio ut, cum iste in thesauris nichil pretiosius quod donet inuenire ualeat, tunc ille munere tali nichil iucundius accipiat. Quod ego considerans, cum paternitati uestre, cui pro uiribus meis imo ultra uires meas semper seruire desidero, munus aliquod offerre uoluissem, quo feruorem mentis etiam foris alicuius operis attestatione monstrarem, omnibus scriniis mearum facultatum perquisitis, solum litterarum genus inueni,  quod et uestre conuenire dignitati et mee non impar esse putarem deuotioni. Hoc enim munus ceteris omnibus, que sibi inuicem possit benignitas humana largiri, pretiosius estimo, quia eius et origo nobilior, et usus excellentior, et etas probatur esse diuturnior. Aurum namque uel cetera que homines precipua ducunt, de terre uisceribus nata [2 1Kb] nullum tribuunt anime profectum, sed fragilitati corporee breue subsidium uel etiam luxurie prebent turpe seruitium, et dum corpora sustentant hominum, effugere proprium non possunt interitum. Quamuis etiam si quieta iaceant, non sint tuta,  dum tinearum morsibus uel scabra rubigine corrosa, diu manere non ualeant. Studium uero litterarum a lateris anime stercoribus [3 1Kb] ligone rationis effossum, nullum debet corporis imbecillitati seruitium, sed eum, cuius industria processit, format et instruit animum, adeo senectutis uel interitus ignarum, ut etiam ea que torrente uiolentia temporis rapiuntur ad interitum, ab ipso temporis impetu litterarum uirtus conetur eripere, et semper noua quasi stationaria legentibus ostendere. Igitur bellum quod Heinricus [4 1Kb] rex cum Saxonibus egit, uolo breuiter et ueraciter scribere, sicut ab his qui rebus intererant potui cognoscere. Quod cum sui magnitudine, tum [5 1Kb] misericordia Dei, quam in ipso bello experti sumus, est memorabile, sicut in sequentibus, si  quis legere dignabitur, poterit agnoscere. Sic enim in flagello uino seueritatis oleum pietatis admiscuit, ut et prophetam uera locutum esse gaudentes agnosceremus: »Cum iratus fueris, misericordie recordaberis ,« et Apostolum: »Fidelis Deus, qui non permittet uos tentari super id quod potestis .« Sed priusquam incipiam ipsius belli seriem explicare, oportet me pauca de pueritia uel adolescentia eiusdem Heinrici premittere, ut dum, qualem uitam puer uel adolescens agebat, lector agnouerit, minus miretur quod intestinum bellum uir factus inceperit. uerum  ne hoc opus quilibet in manus accipiens statim uelit conspuere, placuit mihi illud uestri nominis prenotatione munire, quatenus dum uestrum nomen  pagina prima demonstrat, sequens opus a sputis defendat. Ergo uestra dignitas dignetur illud tanta alacritate suscipere, quanta a me offertur deuotione.



SAXONICUM BELLUM INCIPIT.


 1. Postquam Heinricus imperator ab hoc seculo felici morte migrauit , filius eius Heinricus quartus, infeliciter in hoc seculo relictus uite, regnum patris electione communi suscepit. Quod quia adhuc decenter, utpote puerulus quinquennis, gubernare non potuit, ipsum cum regni cura [6 1Kb] curandum cunctorum iussu principum mater ipsius Agnes uenerabilis imperatrix accepit. Sed cum, procedente temporis cursu, puer etate quidem sed non sapientia  uel apud Deum uel apud homines proficeret, matrisque monita regio fastu tumidus [7 1Kb] iam minus audiret, Anno, Coloniensis presul uenerandus, eum uiolenter matri eripuit , eumque cum omni diligentia, sicut decebat imperatoriam prolem, non tam regi quam regno prospiciens, nutrire curauit. Non enim ignorabat quod rex insipiens perdet populum suum, et ciuitates [8 1Kb] habitabuntur per sensus [9 1Kb] prudentium, nec nesciebat etiam quod, sicut aliquos humili stirpe procreatos uirtutes declarant, sic a magnis natos parentibus, si doctrina bonique defecere mores, culpe dedecorant. uerum postquam ille, puerili simplicitate transcursa, adolescentiam, que communis est omnium campus flagitiorum, ingressus, ad biuium Samie littere peruenit ,  derelicta sublimi semite dexterioris angustia, decliuem platee sinistre latitudinem, qua incederet, elegit, calleque uirtutum penitus abdicato, totis uiribus post concupiscentias suas ire disposuit. Quod ut liberius facere potuisset---non enim sub illo magistro sibi licebat quicquid libuit,---prius magisterii illius auctoritatem a se penitus excussit, et qui ad regnum gubernandum fuisset electus, iam se ab aliquo gubernari est dedignatus. Igitur rex ab episcopo manumissus , cum sui iuris esse cepisset, tunc patefecit quin [10 1Kb] uiam uite sectari decreuisset. uepres enim libidinum [11 1Kb] , que in hac etate etiam eos fatigant qui eas in se frequentibus ieiuniis arefaciunt et assiduis orationibus eradicant, eo fructuosius in eo germinabant, quo eas nec ipse, utpote  igne prime iuuentutis ardescens et regni luxus deliciis affluens, ab agro sui cordis euellebat, nec eas aliquis ab eo, rege uidelicet monitores aspernante, exstirpare [12 1Kb] ferro correptionis audebat.

2. Erat eodem tempore Bremensis presul Adalbertus [13 1Kb] , sic typho [14 1Kb] superbie turgidus, ut nec in seculari nobilitate nec in sancta conuersatione quemquam putaret sibi equalem. Ipse cum in aliqua summa festiuitate publicam missam rege presente  celebraret, et populo uerbum Dei dicturus ex more locum altiorem ascenderet, inter cetera quasi bonos et nobiles in hac terra conquerens defecisse, se solum et regem, se scilicet anteponens regi, dixit de nobilitate remansisse,---cum duo fratres ipsius iisdem parentibus nati [15 1Kb] starent presentes,---et quamuis apostolorum principis, fratris sui, Petri nomen non haberet, se tamen eandem quam Petrus habere potestatem, uel etiam maiorem, quia Dominum  suum non, ut Petrus, umquam negasset.

3. Ipse cuidam in suo episcopatu abbatisse [16 1Kb] , que nescio quid [17 1Kb] in eum peccauerat, precepit per obedientiam ut intra dies quindecim hanc presentem relinqueret uitam. Et quia ipsa tunc egrotabat, ille uanus suum in ea preceptum impleri posse sperabat, et si casu moreretur, mortuam suo iussu uolebat ut crederetur. Die uero 15 illa, iam sanitate recuperata, misit episcopo legatum, nescio pro qua causa. Quem [18 1Kb] ut ille de longe aduentantem uidit, sibi assidentibus letabundus dixit: Numquid mea potestas minor in ista, quam fratris mei Petri fuit in Saphira? Ecce ista misera est mortua, auctoritate iubente mea! Sed postquam, nuntio propius accedente, uiuere eam et ab infirmitate  conualuisse cognouit, a superbia sua ualde confusus obticuit.

4. Aliquando cum, sicut solebat, in curia regis esset, et mensam regis cottidie delicatioribus quam ipse rex epulis oneraret, quadam die cunctis ad cibum pertinentibus pre nimio luxu consumptis, dapifer eius nichil habebat quod tum [19 1Kb] ex consuetudine sua uenustum ipsique regi comedendum, mense regis imponeret [20 1Kb] ; sed nec erat pretium quo cibum emeret pretiosum, quia in similem usum totum consumpserat argentum. Quod cum episcopus non ignoraret, die illa latitabat, ne eum dapifer inuenire potuisset, uolens ut ille per suam industriam quolibet modo perquireret quod ad mensam sibi decenter apponeret.  Sed ille postquam dominum suum diu quesitum tandem in capella quadam, quo confugerat, esse cognouit, ad hostium capelle confidentius pulsans, se intromitti postulauit. Cuius uocem ut episcopus agnouit, subito se in terram quasi in orationem prostrauit. Ille ingressus, ut eum iacentem conspexit, et eum nec tussi nec screatu erigere potuit, tandem sese iuxta episcopum uelut simul oraturus extendit, et ei in auriculam loquens: »Orate,  dixit, ut uobis hodie sit quod manducetis; quia nondum quicquam, quod honeste super mensam uestram ponatur, habetis.« Episcopus uelut ab extasi repente expergefactus: »Quid, ait, stultissime, fecisti, qui me a colloquio Dei temerarius abstulisti? Si, quod frater Transmandus [21 1Kb] uidere meruit, tu uidisses, numquam michi posito in orationibus appropinquasses.« Ille autem in presens aderat, et quia talia uidebat episcopo placere, angelos cum eo loquentes in oratione se iam dudum dixerat uidisse. Erat autem ipse pictor ab Italia.

5. Hic igitur episcopus ubi regem uelut infrenem equum per abrupta flagitiorum ruere uidit, eius se lateri familiariter adiungere quesiuit: non ut uitiorum spinas, que fuerant orte, manu seuere auctoritatis  radicitus erueret, et uirtutum semina episcopali predicatione plantaret, sed ut germina uitiorum adulationis aqua rigaret, et si que uirtutum fruges emergerent, amaritudine peruersi dogmatis enecaret. Neque enim ut ante, dum perpetratis facinoribus caueret, cum Tobia dicebat: »Attende tibi ab omni fornicatione, et omni tempore benedic Deum, et pete ab eo ut uias tuas dirigat;« nec ut perpetrata lacrimis penitentie lauaret, cum Nathan sub uelamento parabole ferrum increpationis portauit, quo ulcere mentis repente percusso conscientie uirus efflueret; sed uelut apostolicum dabat ei preceptum: »Fac omnia que placent anime tue; hoc solum obseruans, ut in die tue mortis in recta fide inueniaris;«  cum Scriptura dicat: »Post concupiscentias tuas non eas,« et rursum: »Non semines mala in sulcis iniustitie, et non metes ea in septuplum.« Ille uero ita docebat, quasi sit in hominis potestate, in una hora mutare uitam suam, cum prouerbium sit: »Adolescens iuxta uiam suam etiam quum senuerit, non recedet ab ea,« et: »Odorem quem semel imbiberit recens testa, diu seruabit .« Hac igitur episcopi non episcopali doctrina rex in nequitia confortatus, iuit per libidinum [22 1Kb] precipitia, sicut equus et mulus quibus non est intellectus; et qui multorum rex erat populorum, thronum posuit in se libidini, cunctorum regine uitiorum.

6. Binas uel ternas simul concubinas habebat; nec his contentus, cuiuscumque filiam uel uxorem  iuuenem et formosam audierat, si seduci non poterat, sibi uiolenter adduci precipiebat. Aliquando etiam ipse uno siue duobus comitatus, ubi tales esse cognouerat, in nocte pergebat; et aliquando uoti sui mali compos efficitur, aliquando uero uix effugiebat, ne a parentibus amate siue marito occideretur. Uxorem suam, quam nobilem et pulcram suasionibus principum inuitus duxerat, sic exosam habebat,  ut post nuptias celebratas eam sponte sua numquam uideret  , quia [23 1Kb] et ipsas nuptias non sponte sua celebrauerat. Ergo multis modis eam a se separare querebat, ut tunc quasi licenter illicita faceret, cum hoc, quod licebat, coniugium non haberet.

7. Denique cuidam de suis familiaribus, ut peteret regine concubitum, precepit, magnumque ei premium, si potiretur eo, promisit, quod inde illam non negaturam sperabat, quia iuuencula, uirum experta, iam quasi deserta uiuebat. Regina uero sub femineo corpore cor habens uirile, statim de quo fonte consilium hoc emanaret intellexit. Et primo quidem uelut indignata negauit; sed sicut ille pertinaciter, sicut predoctus erat, instaret, quod rogabatur, ore tantum promisit. Ille gratulabundus rem  regi nuntiat, et horam qua perficienda esset indicat. Rex uero letus ad cubiculum regine simul cum adultero pergit, ut dum eos pariter commisceri ipse uideret, eam a suo coniugio legaliter abiiceret, uel etiam, quod magis uolebat, occideret. Sed cum adulter ad hostium regine pulsaret, et hoc illa uelociter [24 1Kb] aperiret, rex timens, ne, illo prius intro misso, ipse excluderetur, ostium concitus irrupit Quem regina agnoscens, adultero foris relicto, ianuam citissime clausit, et suis uirginibus conuocatis, eum scamnis et baculis, que arma ad hoc collegerat [25 1Kb] , in tantum uerberauit, ut eum semianimem relinqueret: »Fili meretricis, inquit [26 1Kb] , unde tibi hec audacia, ut [27 1Kb] regine, que fortissimum habet maritum, sperares adulteria?« Ille clamat se esse  Heinricum, se esse ipsius maritum, se uoluisse legitimum eius concubitum. Illa reclamat, hunc non esse maritum, qui furtiuum quesisset adulterium; si maritus esset, cur non aperte ad suum thorum accederet? Itaque pene usque ad mortem percussum de cubiculo eiecit, ostioque clauso lectum suum petiuit. Ille quid sibi accidisset, nulli ausus est confiteri; sed egritudinem aliam simulans, integrum fere mensem iacuit in suo cubili. Illa enim non capiti, non uentri pepercerat, sed totum corpus integra cute contuderat. Qui postquam conualuit, quamuis acriter correptus, antiqua flagitia sua non deseruit.

8. Si qua coram eo querelam de qualibet iniuria fecisset, et ab eius regia potestate sibi iustitiam fieri  postulasset, si illius insanie etas eius et [28 1Kb] forma placebat, pro iustitia, quam petebat, iniustitiam multiplicem reportabat. Nam postquam ipse in ea quamdiu placuit libidinem suam impleuit, alicui de famulis suis eam uelut uxorem dedit. Ita nobiles in hac terra mulieres, ipse prius eis turpiter abusus, seruili coniugio turpius dehonestauit. Hec omnia uidit ille falsus et fallens episcopus [29 1Kb] ; uidit, neque prohibuit;  immo sua doctrina eum, quo sine timore uel pudore talia faceret, uelud adhortando confortauit. Stultum namque dixit esse, si non in omnibus satisfaceret sue desideriis adolescentie.

9. Multa et magna in hoc genere eius flagitia sponte pretereo, quia ad alia alterius generis ipsius scelera festino; hoc tantum hic ultimum locum teneat, quod in eo iustus iudex inultum non relinquat [30 1Kb] , ignominia uidelicet quam sorori sue fecit  , quod eam manibus suis depressam tenuit, donec alius ex ipsius iussu coactus fratre presente cum ea concubuit; cui non profuit quod imperatoris filia, quod ipsius ex [31 1Kb] utroque parente soror unica, quod sacro capitis uelamine Christo fuerat desponsata.

10. Sed quia nefanda stupra nefandiora generare  solent homicidia, sicut ille non unam Bathsebam [32 1Kb] libidinosus stuprauit, ita non unum Uriam crudelis interfecit. Tot enim in homicidiis inmania perpetrauit facinora, ut dubium sit que maior sit eius infamia, libidinis inceste an crudelitatis inmense. Omnibus erat horribiliter crudelis, sed nullis ita ut familiarissimis suis. Qui omnium particeps erat secretorum eius, et conscius uel adiutor flagitiorum siue facinorum, dum securus sui de aliorum morte tractanti fauebat, coactus est mortem pati, quam non timebat. Et hoc pro qua culpa? Quia unum contra eius uoluntatem dixit uerbum, uel tacens, aliquod eius consilium sibi non placere, gestu quolibet ostendit. Multos namque consiliarios habebat, sed nullus ei dare consilium audebat, nisi quod ipsi  placeret. Si quis uel inscius aliquid quod nollet ei consulebat, delictum quod ignoranter egerat, sui sanguinis effusione luebat. Nec alicui suam demonstrabat iram, donec incauto faceret auferri uitam.

11. Quidam de secretariis suis nomine Conradus,---iuuenis nobilitate et moribus insignis, si hoc solum ei Deus dedisset, ut consiliarius regis numquam fuisset---hic erat quadam die Goslarie, certus se tam bene gratiam regis habere, sicut tunc cum eam habebat optime. Rex autem erat in Hertesburg [33 1Kb] castello, quo, preter [34 1Kb] eos qui facinorum ipsius erant conscii et fautores, nullus nisi nomine uocatus ascendebat. Mittit igitur rex Goslariam, iubens ut Conradus ad se citissime ueniat, et nullum preter armigerum suum, qui se comitetur assumat.  Ille se putans ad aliquod consilium, cui nulli preter se liceret adesse, uocari, ut fidem suam maiorem ostenderet, etiam plus quam iussus fuisset fecit, et ipse suus armiger factus, cunctis incomitatus equitauit. Ergo ueniens in siluam, uidit insidias, nec credidit eas sibi paratas; tamen quia, utpote solus, tantam multitudinem timuit, ecclesiam que prope  erat celeriter petiuit. Burchardus Misnensis prefectus, huius latrocinii [35 1Kb] ductor nequissimus, ad ecclesiam sequitur, eique, si uelit egredi, quod nichil mali patiatur in sua fide pollicetur. Ille quamuis ei nullam fidem haberet, tamen sciens quod, si sponte non exiret, ecclesie non parcerent, exiuit eiusque se fidei commendauit. Quem ducentes in solitudinem, sicut erant iussi, crudeliter interfecerunt; et nec in ipsa morte ei, quare moreretur, indicauerunt. Nec umquam uere cognouit aliquis quare fuisset occisus, nisi quidam mussitabant [36 1Kb] quod illi rex imponeret, quia cum quadam concubina sua iacuisset. Sed rex, ut suspicionem mortis eius a se tolleret, auctores eiusdem mortis, quos latitare ad horam iusserat, persequi ab omnibus amicis suis  imperat; et illum sepeliri in loco fecit honorabili, ipseque eius sepulture tristis interfuit, et ut ad omnia simulanda doctus erat, non parum lacrimarum fudit. Sed nulli, quin esset, sicut erat, precepto regis occisus, credibile fuit.

12. Fama fuit quod quendam de familiaribus adolescentem nobilissimum sua manu, dum quasi iocaretur, interfecerit; et, eo furtim sepulto, in crastino quasi penitens ad suum magistrum Adalbertum episcopum uenerit, et ab eo sine ulla satisfactione indulgentiam perceperit [37 1Kb] . Sed quia huius rei ueritatem michi non contigit agnoscere, placuit michi eam inter ambigua relinquere, quamuis pene omnibus uersaretur in ore.

13. Noui autem quemdam de familiaribus regis,  qui aliquando de curia uenit ad fratrem suum,---frater autem ille episcopus erat [38 1Kb] ---et quasi iactando fratri suo narrabat quod nullus esset in curia qui magis quam ipse esset in regis gratia. Quod cum frater eius episcopus libenter audiret, eumque diligenter ammoneret ut gratiam regis omnibus modis seruare quereret, quia et ipsi honestum et omnibus suis utile esset: »Facerem, dixit ille, si simul cum gratia terreni regis possem tenere gratiam celestis. Sed ueraciter, inquit, agnoui quod, si quis huius regis familiariter habet gratiam, habere non poterit eternam uitam.« Igitur paulatim se sicut prudens a curia subtrahebat, et iam minus et minus ad secreta regis accedebat, et nec omnino aberat, nec sicut erat solitus frequens  aderat. Quem ubi rex minus assiduum uidit in suo seruitio, causam quare faceret non inquirit, nec ei quicquam male uoluntatis ostendit; sed suo iam uolens parcere ferro, querebat eum perdere ense alieno. Itaque, pro qua causa ficta uel uera nescio, misit eum ad regem Ruscie [39 1Kb] . Quam legationem ille libenter accepit, primum quia per hoc quasi probauit  se a gratia regis non abesse, cui secreta non dubitaret ut antea credere; deinde quia sperauit se legationis huius labore meriturum ut, legatione prospere peracta reuersus, non paruum a rege deberet accipere beneficium; nec hec etiam minima fuit causa, quia libenter aberat a curia. Igitur perrexit, nec adhuc quid de se dispositum fuisset intellexit. Post aliquot uero dies, cum uespere declinasset in diuersorium iubet sibi bonum parari conuiuium. Cumque iam comites eius aliquantum bibissent, exiliuit Sclauus quidam, uilis persona, et: »Nescio, dixit, quid est quod ego porto, quod episcopus [40 1Kb] Eppo michi dedit, et ut regi, ad quem missus uadis, darem precepit.« Quod cum sibi ille monstrari rogaret, protulit Sclauus epistolam regis  imagine sigillatam. Ille nil moratus sigillum fregit, clericum suum, quid ille littere uellent, exponere sibi precepit. Clericus legit, et exposuit; hic autem sensus erat in litteris: »Scias in hoc te maxime, qualis amicus michi sis, posse monstrare, si hoc effeceris ut iste meus nuntius numquam in meum regnum possit remeare; quod utrum [41 1Kb] eterno carcere uel potius efficias morte, nichil puta differre.« Litteris itaque consumptis igni ipse letus iter suum peregit, legationem prudenter impleuit, non paruo munere donatus rediit, domino suo regi regalia dona portauit.

14. De quodam intimo ipsius consiliario, cuius uocabulum sicut aliorum multorum sponte pretereo, rem comperi, quam idcirco hic placuit inseri, quia  duo non minima continet in se regis uitia, que sunt uidelicet crudelitas et luxuria. Hic cum non esset ortus a Saxonia, duxit uxorem natam de Saxonia, uirginem tam formosam corpore quam et nobilem genere. Rex ipse eam illi a parentibus eius impetrauit, rex ipse nuptiis interfuit, sed dubium utrum magis pro sponsi honore uel [42 1Kb] pro amore sponse. Nondum illa desponsate [43 1Kb] uirginalis pudicitie [44 1Kb] pudorem deposuit, cum rex omni pudore deposito, ut eam sibi ad lectum suum mitteret, ipsum sponsum petiuit. »Cum nec ullam rem, dixit ille, nec ipsam uitam uobis unquam uelim negare, hec sola res est quam nec uos decet a me petere, nec ego uobis possum concedere.« Rex, magnus dissimulator, dolorem quem [45 1Kb] in corde magnum habuit, nec uultu  nec uerbis ostendit. Post non multos autem dies, cum ille iam securus nichil sibi timeret, rex fere media nocte misit ad eum, precipiens ut solus ad se ueniret. Ille quamuis, more regis cognito, certus esset quod in ipsa nocte mori debuisset, tamen, quo iubebatur, iuit; sed prius loricam triplicem subtus tunicam induit. Cumque ad uestibulum cubilis regii uenisset, ecce duo gladii ad duo latera eius affixi, in mediis eius uisceribus sibi obuiarent  nisi eos thoracis fortitudo repulisset. Ille tamen ad regem peruenit, et ei qualiter ante cubile eius susceptus esset indicauit. Cui rex precepit ut, si deinceps uiuere uellet, hoc ab eo nullus umquam sciret.

15. Omnibus his malis hoc malum superaddidit, quod ceteris omnibus malis, et antiquis firmamentum quo uigerent, et nouis quo surgerent initium, dedit. Episcopos enim non pro qualitate meritorum secundum canonum decreta constituit, sed si quis maiorem pecuniam dedit, uel ipse maior eius flagitiorum adulator exstitit, hic dignior quolibet episcopatu fuit. Cumque alicui sic episcopatum dedisset, si ei alius plus daret, uel eius magis facinora laudaret, illum priorem quasi Symoniacum fecit deponi,  et istum secundum quasi sanctum in eodem loco consecrari. Unde contigit ut multe ciuitates in illis temporibus duos episcopos simul haberent, quorum neuter episcopi uocabulo dignus esset. Bauenbergensem [46 1Kb] episcopatum, tam rebus exterius diuitem quam sapientibus personis intus uenerabilem, cuidam mangoni dedit, immo pro inestimabili pecunia uendidit, qui melius sciebat nummos monete cuiuslibet estimare, quam textum cuiuslibet libri, ne dicam intelligere uel exponere, saltem regulariter pronuntiare. Qui tum in sacro officio uigilie pascalis primam ex more lectionem coram sapientibus clericis pronuntiauit: »Terra autem erat inanis et uacca!« Ipse nimirum, licet bipes, uacca bruta et omni probitate uacua! Ipse tamen, quamuis nec  suo nec ecclesie, quam ipse quasi regendam acceperat, auro parceret ut gratiam regis obtineret, ipso rege consiliante deponitur, et episcopatus alii datur, non qui uita et sapientia sit episcopatu dignior, sed qui regis flagitiorum maior in omnibus fuisset assentator.

16. Inter hec omnia iam abeunte adolescentia, mox ut Adalbertum Bremensem episcopum nactus est consiliarium, ipsius suasionibus cepit in desertis [47 1Kb] locis altos et natura munitos montes querere, et in his huiusmodi castella fabricare, que si in locis competentibus starent, ingens regno firmamentum simul et ornamentum [48 1Kb] forent. Quorum primum et maximum Hartesburg appellauit; quod  ita forti muro et turribus et portis exterius muniuit, ita regalibus edificiis intus adornauit, tale monasterium in ipso construxit, tales ornatus in ipso monasterio collocauit, tales et tot clericos illuc undique congregauit, uti [49 1Kb] aliquot episcopales locos [50 1Kb] omni suo apparatu equipararet [51 1Kb] , aliquot etiam transcenderet. Quicquid ornatus ecclesiastici quemlibet episcopum magis decorum uidebat habere, siue precepto siue precibus acceptum, suo monasterio studebat conferre. Cetera uero castella non tam  pulcra quam fortia esse laborabat. Beatus et ualde beatus esset, si munitiones easdem contra paganos erexisset. Nam ipsi iam dudum aut omnes fuissent christiani, aut christianis principibus in perpetuum tributarii. Sed hec castellorum diuersis in locis constructio [52 1Kb] primo nostratibus puerilis [53 1Kb] ludus uidebatur, quia nondum eius intentio mala cognoscebatur. Et non solum ea fieri, nichil adhuc periculi timentes, cum iam possent, non prohibebant, uerum etiam ex hoc eum fore contra nationes exteras bellicosum quasi diuinantes, ad ipsas edificationes eum uel opibus uel operibus adiuuabant. Postquam uero presidia in ipsis castellis collocata ceperunt in circuitu suo [54 1Kb] predationes agere, non suos labores in suos usus comportare, liberos  homines ad opus seruile compellere, filias uel uxores alienas ludibrio habere: tunc primum, quid illa castella portenderent, intellexerunt, nec tamen adhuc resistere uel se defendere presumpserunt. Tantum illi qui ledebantur, querelas occulte faciebant apud illos qui, longius a castellis remoti [55 1Kb] , nichil adhuc mali patiebantur. Illesi uero dum lesis auxilium ferre negligebant, tyrannidi uires in se ipsos tribuebant. Nam ab agricolis ad militares, a terre fructibus ad libertatem adimendam ascendit; et Fridericum de Monte, qui inter liberos homines uel [56 1Kb] nobiles eximius habebatur, famulum suum esse rex asseruit; Wilhelmum [57 1Kb] quoque, qui propter nimium cultum sui rex de Lotheslouo [58 1Kb]  appellabatur, tanta crudelitate persequitur, quia  multa ei erant predia, sed non multa sapientia, ut propter hos duos ab omni Saxonia precipue facta sit aduersus regem coniuratio, quamuis ab ipsis duobus pessima reddita sit retributio. Nam postquam Saxones omnes manifestum iam contra regem bellum ceperunt, illi duo fidei iurate obliti, primi relicta patria transfuge uiles ad hostes defecerunt. Hoc uero postea patebit.

17. Gens uero Sueuorum, audita Saxonum calamitate, clam legatos suos ad illos misit, et fedus cum eis fecit, ut neuter populus ad alterius oppressionem regi ferret auxilium. uolebat enim rex etiam Sueuos uiolenter opprimere, et ut sibi de prediis suis redderent tributa compellere. Quod fedus Saxones si fideliter seruassent, et ab infamia [59 1Kb] perfidie  et a magna parte calamitatis liberi fuissent.

18. Sigifridus [60 1Kb] Magontine sedis archipresul, Werinhero [61 1Kb] Magedaburgensi et Burchardo Halberstadensi [62 1Kb] episcopis litteras querimonia plenas misit, quod rex in episcopatu suo loca predationibus faciendis apta elegisset, positisque inibi castellis et presidiis, multa mala rebus sue ecclesie faceret.  Rogauit etiam in eisdem litteris quatenus se cum Annone Coloniensi archiepiscopo fidelissimo federe coniungerent; non quod qualibet inimicitia dissilirent, sed quia non talis amicitia eos fideliter adunaret, ut uterque alteri secreta sua credere, sicut uellet, auderet. Hoc autem omni regno fore necessarium; quia si illi duo, qui maiores erant in regno, fideliter in unum conuenirent, in multa securitate totum regnum constituere potuissent. Hoc autem illos duos episcopos eo facile efficere posse, quo alter eorum, scilicet Magedaburgensis esset frater, alter uero consobrinus superius nominati Coloniensis archiepiscopi. Eandem querimoniam fecerunt ad inuicem omnes pene regni Theutonici principes; sed tamen palam nullus audebat fateri, tanto rex erat omnibus  terrori. Sic quamuis soli Saxones hoc aperte uiderentur incipere bellum, tamen non ipsorum solummodo consilio fuit inceptum. Qui cum tot et tantas calamitates et contumelias singuli paterentur, dum quisque suum tantummodo uulnus dolebat, et intactus adhuc uulnerato non condolebat, communi malo non resistebant communi consilio. Rex uniuersale dampnum disponebat, et ad hoc quelibet impedimenta repellebat, et auxilia, quibus sua mala uoluntas impleretur, undecumque querebat; illi uero putantes speciale malum, contra communem perniciem nulla defensionis instrumenta parabant. Ille, quo facilius cunctos ut uolebat opprimeret, prius illos in quibus eorum uirtus maxime stabat, singulos labefactare temptabat.

 19.  Ottonem denique, uirum prudentem et fortem, qui natus [63 1Kb] e Saxonia dux erat in Bawaria, omni calliditate [64 1Kb] deponere querebat, quia illum cum omnibus Bawariis [65 1Kb] Saxones adiuturum non dubitabat. Ergo quendam nomine Einnonem [66 1Kb] , preter audaciam nichil uirtutis habentem, pretio conduxit et promissionibus sollicitauit, ut ducem de regis morte secum tractasse diceret, et hoc [67 1Kb] se, si negaret, singulari bello probaturum promitteret. Ita [68 1Kb] certaminis illius constituto die, Otto ab amicis suis episcopis et aliis principibus premonetur quod, si Goslariam ueniret, ubi duellum fieri debebat, etiamsi aduersarium suum uinceret, tamen inde cum uita non rediret. Elegit ergo honore suo potius  iniuste priuari, quam tale iudicium subire, ubi sciebat ipsi iustitie uiolentiam fieri. Igitur ad sua recessit, et associato sibi Magno, duce Saxonie, per duos fere annos cum rege bellum crudele gessit . Deinde consiliis amicorum coacti, cum se regie traderent potestati, rex Magnum ducem in carcere suo per integrum biennium tenuit, ita ut nullus in hoc tempore sciret utrum uiueret uel ubi esset.

 20. Postea legatos ad regem Danorum misit ultra mare , eumque sibi ad Bardanwich rogauit occurrere, quo et ipse cum paucis perrexit, cum nulla fama testetur quod ante eum ullus rex in illas partes peruenerit  . Regem illum ibi obuium habuit, cum eo secretum colloquium fecit, cui colloquio preter episcopum Adalbertum et unum de regiis consiliatoribus nullus interfuit. Ipsum tamen colloquium non diu latuit, quia ille qui cum episcopo solus aderat, cum consilium quod ibi fecerunt prohibere non posset, illud quod poterat effecit, quod principes Saxonie, quorum intererat, ipsum consilium non lateret. Rex enim Danorum regi Heinrico iurauit ut ei contra omnes hostes suos, et nominatim contra Saxones, quantum posset terra marique  auxilium ferret; et rex Heinricus illi promisit ut ei cunctas regiones suo regno contiguas in proprium daret.

21. Igitur illo colloquio finito et Danorum rege reuerso, rex Heinricus [69 1Kb] castellum Liuniburg, quod ibi prope erat, considerauit; cuius munitione perspecta, in eius cupiditatem suo more uehementer exarsit, quasi, si illud in sua potestate teneret, nullus in illis partibus sibi resistere potuisset. Illud autem castellum Magni ducis parentum semper fuerat, et ad ipsum suumque patruum Herimannum tunc hereditario iure peruenerat. Ex paucis ergo quos habebat secum, fidelissimos septuaginta [70 1Kb] fere dimisit in illo castello, qui etiam ipsum totamque regionem circa compellerent regio parere seruiliter imperio.  Sed his temere ingressis, Herimannus, dum rex e finibus suis fuisset egressus, expectat [71 1Kb] , et mox ipsum castellum cum multa uirtute circumdat. Illi quid facerent? Castellum quidem forte et cunctis nisi soli fami insuperabile, sed preter paucos panes, quos discedentes monachi reliquerant nichil quod manducari posset habebat, et fames eos castellum relinquere iubebat, sed obuia ferri uirtus eos exire non sinebat. Paucis autem non erat tutum cum exercitu uenire in prelium. Deditionem ergo comiti Herimanno offerebant; sed ille, nisi Magnus dux, filius fratris sui, rediret, nullum istorum abiturum dicebat. Quo comperto, rex multas angustias habuit, nec, quid sibi fuisset utile, facile excogitare potuit. Illos obsessos per uim liberare non potuit, quia de Saxonibus,  quos offensos habebat, exercitum congregare non credidit; de gentibus uero aliis sue ditioni subiectis eam multitudinem, cui illuc ire tutum esset, non habuit. Ducem reddere noluit, quia dum illum in uinculis tenebat, securus a bello Saxonie fuit. Solus enim timor ne ille occideretur fecit ut, tot iniuriis acceptis, bellum non inciperetur. Tot autem  fidelissimos suos, inter quos etiam erant qui nobiles cognatos habebant et fortes, si perire dimitteret, nullum ultra fidelem sibi inueniret, et tutum tempus ab eorum propinquis nullum haberet. Reddidit ergo Magnum ducem, et suorum fidelium recepit multitudinem. Inde natum prouerbium per totam Saxoniam diuulgatur: quod unus Saxo septuaginta Sueuis ematur, uel septuaginta Sueui uno Saxone redimantur.

22. De reditu ducis Magni quanta fuissent omni Saxonie gaudia, Tulliana non posset explicare facundia: non magis de illo gauderent, si eum a morte rediuiuum accepissent. Quanto [72 1Kb] eum se umquam uiuum uisuros desperauerant, tanto eum uidentes uiuum maiore letitia tripudiabant; nec solum sui uel  cognati [73 1Kb] uel clientes eius de salute plaudebant, sed omnis omnino populus omnipotenti Deo, qui eum mirabiliter liberauit, laudes unanimiter reddebat. Quem enim patruus suus inestimabili prediorum siue pecuniarum pretio redimere non ualuit, hunc diuina pietas eo modo, quem humana prudentia numquam posset excogitare, liberauit. Itaque nichil fere iam sonabat ex ore totius Saxonie, nisi: Deo gratias de Magni ducis ammirabili liberatione! Illi qui numquam eum uiderant, pro [74 1Kb] eius ereptione non minores [75 1Kb] , quam si de eius genere uel familia fuissent Deo gratias agebant.

23. Deinde cum principum festiuitas apostolorum, Petri uidelicet et Pauli, propinquaret, precepit rex ut uniuersa principum Saxonie multitudo Goslariam  conueniret, ut si quid de communibus regni negotiis agi dignum emergeret, hoc ipse communi principum consilio tractaret. Omnes illuc alacres festinabant, quia calamitatum quas Saxonia iam diu tolerabat [76 1Kb] , aliquem terminum fore sperabant. Igitur festiuitate celebriter celebrata, cum dies ad causas agendas statuta uenisset, episcopi, duces, comites ceterique ad palatium diluculo [77 1Kb] primo congregantur; ibique sedentes, donec ad se rex egrediatur uel ad se iubeat eos intrare, nequicquam operiuntur. Nam ille cubilis sui foribus clausis, intus cum suis parasitis aleis uel ceteris rebus nugatoriis operam dabat, et tot magnos homines ad suam ianuam excubare, quasi mancipia uilissima, nichili pendebat [78 1Kb] . Tota  dies illa transiit; nec ipse nec aliquis uera portans nuntius ad eos exiuit. Cum iam nox facta fuisset, quidam de parasitis eius egressus, principibus irrisorie dixit, quamdiu ibi uellent expectare, cum rex per aliam ianuam egressus, ad urbem suam ueloci cursu properaret? Ibi sunt omnes [79 1Kb] adeo turbati, qui tanto fuerant habiti a regis superbia contemptui, ut, nisi Dedi marchio eorum furorem sua prudentia  compesceret, eadem hora regi pariter omnes, omni proiecto timore, manifeste renuntiarent. Illa dies et hec causa bellum primitus incepit; illa dies principium omnium que sequuntur malorum [80 1Kb] fuit. Eadem namque nocte principes omnes parum pransi, cum singulis quibus optime credebant, in unam ecclesiam, cum omnes ceteri iam dormirent, ex condicto conuenerunt; ibique non paucis prius lacrimis effusis, melius sibi fore mortem quamlibet pati, quam talem uitam in tantis calamitatibus et contumeliis uiuere dixerunt. Constituto itaque die et loco quo omnes cum omnibus Saxonibus conuenirent, et de libertate communi, quam sibi uidebant ereptum iri, communiter agerent, ita sunt singuli ad sua reuersi, quasi numquam amplius ad regis seruitium uenturi.

 24. Igitur non longo [81 1Kb] tempore transacto, magni paruique, sicut constitutum fuerat, ad uillam que Normeslouo [82 1Kb]  uocatur [83 1Kb] omnes conuenerunt; cur autem tam magnus conuentus in paruo loco factus fuisset, non omnes agnouerunt. Tunc Otto, qui dux olim fuerat, sed adhuc ducis nomen habebat, omni congregata multitudine, collem, a quo loquens ab omnibus audiri posset, ascendens, fieri silentium postulauit; quo facto, cum omnes arrectis starent auribus, huiusmodi sermonem incepit:

25. »Quare uos, o milites optimi, principes uestri tam frequentes in hunc locum conuenire rogassent, licet omnes fere singuli cognouistis, tamen ut nullus uestrum [84 1Kb] sit qui se nescium possit asserere, uisum est nobis, ut uniuersi causam  pariter agnoscatis. Calamitates et contumelie quas singillatim uobis omnibus rex noster iam per multa tempora fecit, magne sunt et intelorabiles [85 1Kb] ; sed quas adhuc, si Deus omnipotens [86 1Kb] permittet, facere disponit, multo maiores sunt et grauiores. Castella fortia, sicut uos scitis, in locis natura munitis plurima construxit, ibique suorum fidelium multitudinem non modicam uniuersis armorum generibus instructam collocauit. Que castella, cum non contra paganos, qui nostram terram que sibi confinis est totam uastauerunt, sint fabricata, sed in medio terre nostre, ubi nemo ei umquam bella cogitabat [87 1Kb] inferre, tanto molimine sint munita, quid portendant, et ex parte [88 1Kb] plurimi estis experti,  et, nisi misericordia Dei uestraque uirtus prohibuerit, cito omnes experiemini. Bona uestra, qui iuxta manetis, uobis inuitis in ipsa castella deportantur; filiabus uestris et uxoribus pro sua libidine, quando [89 1Kb] uolunt, abutuntur; uestros seruos et iumenta, quicquid uolunt, sibi seruire precipiunt; immo et uos ipsos in liberis humeris uestris quelibet onera, licet feda, portare compellunt. Sed  quando ea que futura sunt mente concipio, ista que nunc toleratis, tolerabilia puto. Postquam enim sua castella per totam terram nostram pro sua uoluntate construxerit, et ea militibus armatis et rebus ceteris ad hoc negotium pertinentibus impleuerit, tunc non amplius iam bona uestra particulatim diripiet; sed uniuersa que possidetis, uobis simul eripiet, et, hominibus aduenis uestra bona largiens, uos ipsos, liberos et ingenuos, ignotorum hominum seruos precipiet esse. Que omnia numquid in uos [90 1Kb] fieri patiemini, fortissimi uiri? Nonne emori per uirtutem prestat, quam uitam miseram et inhonestam, ubi illorum superbie ludibrio fueritis, per dedecus amittere ? Serui ere parati iniusta imperia dominorum  non perferunt, et uos in libertate nati, equo animo seruitutem tolerabitis? Fortasse quia Christiani estis, sacramenta regi facta uiolare timetis. Optime, sed regi. Dum mihi rex erat, et ea que sunt regis faciebat, fidelitatem quam ei iuraui, integram et impollutam seruaui; postquam uero rex esse desiuit, cui fidem seruare deberem, non fuit. Itaque non contra regem, sed contra iniustum mee libertatis ereptorem; non contra patriam, sed pro patria et pro libertate mea, quam nemo bonus nisi cum anima simul amittit, arma capio, et ut uos ea mecum capiatis expostulo. Igitur expergiscimini, et hereditatem uobis a parentibus uestris relictam, liberis uestris relinquite; nec uestra socordia uel desidia uos et liberos uestros exulum hominum seruos  fieri permittite. Sed ne cuiquam uestrum causa non satis uehemens uideatur, qua aduersus regem arma capiamus, precipue nos, qui ab infantia eum in terra nostra maxime nutriuimus et ei pre ceteris gentibus sue ditioni subiectis fideles magis extitimus, unusquisque suas, quas ab eo passus est iniurias, coram omnibus uobis exponat; et tunc, utrum satis magna necessitas nos ad iniurias repellendas cogat, iudicium commune decernat.«

26. Ergo Werinherus Magedaburgensis archiepiscopus, ciuitatem suam bis a rege cedibus et predationibus inuasam dicebat; et preterea communes iniurias se non minus dolere quam suas asserebat, et eis, quasi solus omnes fuisset  passus, obuiaturum se promittebat. Burchardus presul Halberstadensis querebatur quia predia [91 1Kb] cuiusdam nobilis uiri cui nomen Bodo, que iure sue deberent esse ecclesie, rex sibi abstulisset iniuste. Otto dux querimoniam fecit quia ducatum Bawarie, quem diu iuste possederat, rex sibi in nullo crimine conuicto, fraude quadam excogitata, iniuste rapuerit. Dedi marchio de prediis ad se  iure pertinentibus, sibi per iniuriam ablatis, fecit querelam. Herimannus comes, quod nuper erat factum narrauit, quia [92 1Kb] urbem suam Liuniburg [93 1Kb] , hereditate relictam, callide rex occupauit; et, si eam retinere potuisset, totam illam regionem, quam sibi parentes iure dimiserant, non regia potestate sed iniusta possidere uoluit. Fridericus comes palatii conquestus est quia beneficium quod de abbatia [94 1Kb] Herolfesfelde [95 1Kb] magnum habuerit, iniusta sibi iussione regis ablatum, centum mansis agrorum a rege redimere uolebat, nec ualebat. Fridericus de Monte, et Willehelmus, rex agnomine, quorum priori libertatem, alteri rex eripere uoluit hereditatem, uterque pro se querelam faciebat, que cunctos plus aliis querimoniis ad misericordiam commouebat,  quia in illis duobus quid uniuersis facere cogitabat, estimabant; quia scilicet omnibus, si posset, libertatem simul et possessiones auferre disponebat. Deinde ceteri suas quisque proferebant, quas erat passus, iniurias; ad quas commemorandas nec pagina sufficit nec memoria. Omnes ergo qui ibi conuenerant---conuenerat autem maximus exercitus---singillatim iurauerunt, episcopi quidem, ut, quantum saluo ordine suo possent, totis uiribus ecclesiarum suarum necnon et totius Saxonie libertatem contra omnes homines defenderent; laici uero ut, quamdiu uiuerent, libertatem suam non amitterent, terramque suam nullum deinceps uiolenter predari permitterent.

27. Nec multo post  recta uia ad  Hartesburg [96 1Kb] , ubi rex erat, cum magno exercitu perrexerunt, et contra urbem, ita ut inde possent uideri, castra posuerunt. Quos cum rex uidisset, subito quidem stupore perculsus expauit; sed ut erat dissimulator, quasi nichil timens, nuntios misit qui dicerent se non parum mirari quid uellet tanta [97 1Kb] congregatio populi; se non putare quod quicquam contra eos tantum meruisset quare merito ciuile bellum incipere debuissent. Discedere eos ab armis. Si quid querendum habeant, se paratum animo pacato cognoscere, et si quid sit corrigendum, consilio principum et amicorum suorum corrigere. Nuntii autem erant Fridericus episcopus, Bertholdus dux, Sigefridus regis capellanus. Nam mortuus iam nuper erat Adalbertus Bremensis  episcopus. Quibus omnium Saxonum dedit dux Otto responsum: se non hostili animo, nec ut ciuile bellum uellent incipere, ibi esse congregatos; se regi, si rex esse uellet, omni fidelitate seruituros; se petere ut castella, que non ad munitionem regni sed ad destructionem fabricauerat, uellet destruere; si uero nollet, tunc se intelligere quare constructa fuissent; sed libertatem suam siue bona sua contra omnium hominum uiolentiam cum diuine pietatis auxilio uelle defendere. Cumque nuntii reuersi regi  talia retulissent, ipsique, quamuis multum temptarent, ei, quo rogata faceret, persuadere non potuissent; ipse iam nec amicis familiaribus, quia non ut uolebat sibi consilium dederant, fidem habuit, sed omnibus semotis solus secum quid ageret deliberans, cum nec honestum putaret ut, quasi ui coactus, subito castella sua per multos annos constructa destrueret, nec tutum crederet ut cum paucis, quibus etiam iam minus credere ceperat, cum tanto exercitu ad omnia parato placitum aliquod adiret: paucis quibus ipsum castellum commendabat scientibus, noctu Saxoniam deseruit, et per confraga siluarum, que sepe dum locos castellis quereret peragrauerat, fugiens, ad Franciam orientalem paucis comitantibus uenit. Cuius fugam ut  principes qui cum eo fuerant agnouerunt, male se desertos dicentes, ad sua quisque simili fuga festinauerunt. Hec autem fuga facta est anno ab incarnatione Domini 1073.

28. Postquam uero regis fugam, que diu celari non poterat, Saxones agnouerunt, nil morantes, eos qui hoc castellum, quod facile destrui non poterat, obsiderent, ibi reliquerunt; ceteri uero ad cetera destruenda, que non adeo erant fortia, perrexerunt. Quidam autem ex ipsis ad Thuringos transierunt, et eis totam rei seriem innotescentes, ipsos in suam societatem sacramentis datis et acceptis adiunxerunt. Quicumque etiam prius, dum rex erat in prouincia, secum iurare non ausi fuerant,  eos iam rege fugato aut e terra sua fugiendo regem sequi, aut secum pro terra sua contra regem iurare [98 1Kb] compellebant.

29. His omnibus rite peractis, breui tempore cum Hartespurg castellum capere fuisset difficillimum [99 1Kb] ---nam si in loco competenti staret, regali palatio locus idoneus esset---et illud dimittere fuisset omni Saxonie periculosum, quia si illic esce tantum comportate essent, quamlibet ingenti exercitui insuperabile maneret, aliud castellum eque firmum construxerunt [100 1Kb] , in quo positis per uices presidiis hostibus auxilia uel alimenta uenire prohibuerunt. Sed illi nonnunquam, dum Saxonibus ad nouum castellum deferrentur alimenta, subito eruperunt, et intra [101 1Kb] suos muros ea deportari fecerunt. uerum hec  faciendo, damnum quidem aliquod siue contumeliam suis hostibus intulerunt, sed exinde magis cautos eos et industrios esse docuerunt. Ergo ex utraque parte pene singulis diebus fortiter pugnatur; sed Saxones inde fortiores erant, quia et castellum suum in altiori monte positum erat, ita ut in illo inferius constituto nullus nisi sub tectis tutus esset a iactibus lapidum, et fatigatis noui milites succedebant, et eis alimenta copiose ueniebant; que omnia hostibus erant econtra. Nam neque facile lapides in altiora  mittebant, neque fessos ipsos alii subleuabant, et fames, acerrimus hostis, eos non parum affligebat; que eos dudum deuictos ad deditionem cegisset, nisi eis cibos quidam ex Saxonibus furtim ministrarent, qui prius eis familiares fuerant.

30. Interea rex singulos Theutonici regni principes supplex adiuit, se de regno Saxonie, quod cum paterna hereditate, tum eorum omnium electione suscepisset, iniuste depulsum, flebiliter indicauit, in qua re non tam sibi dedecus factum, quam illis omnibus qui in se fuissent despecti, narrauit; ob omnibus auxilium, quo et suam illorum uindicaret iniuriam, suppliciter postulauit. Sed non multos ipsorum sermones eius mouebant, quia quantas calamitates Saxonibus intulisset, pene omnes nouerant:  presertim quia eadem mala etiam Sueuis et orientalibus Francis inferre uoluerat. Tamen suo magis quam illius honori prospiciunt, eique se uenturos in auxilium hac ratione promittunt, ut, Saxonibus ad placitum conuocatis, utriusque partis causas diligenter agnoscerent; et, si quidem eum sine culpa uiolenter eiecissent, totis eum uiribus in regnum suum restituere laborarent; si uero culpa sua terram omnibus opulentiis plenam stultorum consiliis credulus amisisset, ei, si se uellet audire, suaderent quatenus, furore deposito, subiectis sibi nationibus iustus et pius, quod esset proprium regis, existeret, nec eos quorum male consilio deceptus erat amplius audiret. Se contra homines christianos, innocentes, sibique cognatione propinquos, gratis omnino pugnare denegant.  Quos sermones rex ideo quasi gratos accepit, quia quod intendebat fieri non posse cognouit, scilicet ut sine placito Saxoniam cum exercitu uiolentus [102 1Kb] intraret, et eos inuitos [103 1Kb] sue ditioni subiectos ex liberis omnes seruos faceret. Misit itaque nuntios ad principes Saxonie, omnia bona promittens, si se permitterent in regnum suum cum pace redire; Ottoni duci, de quo sciebat omnium consilia pendere, honorem iniuste ablatum pollicetur cum magno augmento restituere, si se [104 1Kb] uellet in honorem pristinum reducere.

31. Igitur exercitu quidem magno, sed non ad preliandum parato nisi magna necessitas cogeret, congregato, Kal. Februar. cum dominice incarnationis  annus 1074 [105 1Kb] nuper inceptus ageretur, Saxoniam ingredi disposuit. At Saxones aduentu precognito, terram suam defensuri cum maximo exercitu ad oppidum quod Nachan [106 1Kb]  appellatur, occurrunt, et a rege non longius, quam tu uterque exercitus alterum uidere potuisset, castra constituunt. Tamen inuicem missi speculatores, exercitus utriusque uirtutem diligenter explorant, et utrique  suis quod uiderant certissime renuntiant. Erat autem Saxonum tam magnus exercitus, ut duplo crederetur esse maior quam regis exercitus. Ergo qui erant ex parte regis, audita Saxonum multitudine simul et armorum instructione---nam rex suis dixerat illos nec equos habere nec usum militie, sed rusticanos homines bellicarum rerum imperitos---cum prius ad preliandum fuissent incerti quia dignam non uidebant causam pugnandi, nunc ad non pugnandum facti sunt certi quia cum causa deerant eis copie, quibus tante multitudini tuto possent obuiare. Missis itaque rex, ut principes sui iubebant, ad Saxones legationibus, promisit se facturum omnia que uellent ipsi prescribere, dummodo paternam [107 1Kb] dignitatem, quam pueritie sue  malorumque consiliariorum culpa se fatebatur amisisse, nollent sibi denegare. Tunc Otto dux et ceteri quibus magna fuerant promissa, persuadent aliis quatenus hac eum conditione reciperent [108 1Kb] : Castella sua destrueret, nec ulterius ea restauraret; depredationes amplius in sua terra nullas exerceret; in Saxonia Saxonum consilio cuncta disponenda disponeret, nullumque extranee gentis hominem suis [109 1Kb] rebus agendis consiliatorem admitteret; et hanc sui expulsionem numquam in aliquo eorum uindicaret. Cumque rex omnia hec et his maiora se facturum fidelissime promitteret, exercitu suo dimisso, cum paucis ad Saxones transiuit, et cum laudibus et gaudio triumphali deductus, Goslariam usque peruenit. Huius federis inconsulta compositio Saxonibus  maximorum malorum fuit origo. Nam Sueuorum, qui federis iam pridem cum Saxonibus facti non inmemores, cum rege contra Saxones uenire noluerant [110 1Kb] , ipsi Saxones, dum fedus cum rege facerent, fuerunt obliti; et ob hoc illis Sueui facti sunt ex amicis fidelibus hostes atrocissimi. Quod si aut illud non fecissent, au in illo faciendo Sueuos sibi associassent, et perfidie nota carerent, et non tam multos hostes seuissimos haberent.

32. Eodem tamen tempore maximam circa nos clementiam Dei cognouimus, quam numquam tradere obliuioni debemus. Nam cum tanta esset hiemis asperitas ut omnes fluuii uel paludes transire uolentibus iter terrestre preberent, et cum, uiris  omnibus contra regem congregatis, sole mulieres cum paruulis domi relicte fuissent, pagani semper nobis infesti, totam Saxoniam, mulieribus et paruulis abductis, poterant in cinerem conuertere, nisi Deus eos mirabili sua pietate, uelut genuine [111 1Kb] crudelitatis oblitos, intra proprios fines quasi clausos iuberet quiescere.

33. Igitur cum rex exercitu Saxonum comitante  Goslariam uenisset, sui non oblitus, cepit occasiones querere, ne, sicut promiserat, deberet in presenti castella sua destruere. Quem cum moras nectere quidam principes nostri uiderent, uolentes ei placere, suaserunt ut illud castellum maius [112 1Kb]  , quod manere uolebat, alicui de principibus Saxonie quasi in deditionem traderet, donec populi furor, qui tunc uehementer ardebat, aliquantum tepesceret, et tunc castellum, sicut uolebat, integrum permaneret. Nam populus, ut dirueretur, uehementer instabat; quod nisi fieret, se statim ab integro rebellem fore clamabat. Rex uero in multis angustiis positus, quid faceret nesciebat; quia nec castellum illud destruere uolebat, nec alicui principum, qui illud, si sibi quasi traderetur, staturum promittebant, fidem habebat;  et populum, ne recidiua bella resumeret, ualde metuebat. Qua enim uirtute pene solus in medio exercitu deprehensus se defenderet, uel qua fuga se, septus undique seuis hostibus, absconderet? Igitur ad ingenium suum reuersus, excogitauit dolum; qui tamen non eum quem sperabat tenuit effectum. Nam quibusdam de suis antiquis familiaribus occulte precepit ut eius tantum propugnaculum summatim deponerent, et cum populus hoc uiso totum sperans casurum discederet, illi a diruendo cessarent, et sic [113 1Kb] , paucis ruinis restauratis, integrum sicut uolebat permaneret. Sed illi, suo labori parcentes, uicinos adduxere rusticos, quos, sicut erant iussi, iusserunt summos tantum muros demoliri. Rustici uero cum eius loci potestatem nunc accepissent,  quo multa iam pridem mala passi fuissent, non quid iuberentur sed quid iam diu desiderassent intendebant, a diruendo non quiescentes, donec lapidem super lapidem non remanere uidebant. Ergo regalia edificia, regali sumptu per multos annos constructa, breui tempore destruunt, et in tantis menibus nec fundamenta non eruta relinquunt. Legati regis non audent uerbum facere, quia et ipsos, si quid contradicerent, minantur interficere. Itaque monasterium laborioso opere perfectum deiiciunt usque ad fundamentum, totum thesaurum ibi congestum, siue regis esset siue ecclesie, diripiunt, campanas dulcisonas confringunt, filium regis et fratrem, quos ibi posuerat, effodiunt, ossaque eorum uelut quaslibet immunditias  dispergunt, et nichil penitus eius loci permanere permittunt.

34. Sed rex cum castellum suum sic agnouisset adnichilatum, magno quidem dolore cordis intrinsecus conturbatus, sed eum nullo forinsecus signo protestatur, quia superfluum putabat, his quos habebat odio dolorem suum monstrare, cum non posset in eorum suppliciis ad presens odium suum pro uelle suo saturare. Primates autem Saxonie, cum regis animum scirent non inmerito, quamuis ipse celaret  [114 1Kb] , ualde turbatum, omnibus modis eum mitigare querebant, se ipsos a consilii siue uoluntatis crimine quocumque modo iuberet ipse, purgando; et eos, qui crimine erant inuoluti, quacumque uellet pena cruciando; sed nil proficiebant. Nam rex non tantum illis qui scelus confessi [115 1Kb] fecerant, quantum istis qui se a se perpetrato scelere purgabant, irascitur; et dedignans irasci in rusticos, in maximos huius regionis homines furorem suum, si quando tempus haberet, accendere meditatur. Interea tamen non quantum uolebat, sed quantum in presenti ualebat, suum castellum uindicat, et omnia castella uel quaslibet huius terre munitiones, preter antiquas urbes ad honorem regni constructas, dirui imperat. Quod imperium non ex tranquillo rigore iustitie, sed  ex iracundi pectoris commotione turbida processisse, hinc precipue cognosci potuit, quia ca tella quedam de nullo malo infamata destrui, plurima uero de predis et latrociniis conuicta, si pecunia data fuisset, intacta manere precepit. His ita patratis, non quasi ullo dolore commotus uel quicquam mali Saxonie cogitans, martio mense nondum peracto  Saxoniam reliquit, et ad habitatores Rheni ceterarumque Francie partium male leta mente [116 1Kb] transiuit. Fertur uero, a finibus nostris discedens, cum iuramento dixisse, quod numquam uellet amplius in Saxoniam redire nisi prius eam uirtutem contraxisset, qua posset in Saxonia facere quicquid sibi libuisset.

35. Congregatis itaque illarum partium principibus,  nunc singulis nunc uniuersis humiliter [117 1Kb] se prosternens, querimoniam fecit dicens, quod priores sue expulsionis iniurie sibi nunc leues essent, istas sibi magnas et insanabiles uideri; in prioribus se cum suis principibus fuisse despectum, in istis uere suo suorumque despectui coniunctum esse celestis militie, et quod esset his maius, maiestatis diuine contemptum. Nam narrauit eis lacrimans, quia dum ipsorum consiliis contra suam uoluntatem cedens, Saxonibus suum castellum regali sumptu constructum traderet demoliendum, illi non solum, quod eis permissum erat, illud inhumano more destruerent, sed insuper monasterium Deo sanctisque consecratum, paganis omnibus crudeliores, funditus  diruerent [118 1Kb] , campanas, calices et cetera ad honorem Dei collecta uelut profana confringerent, uel hostili predatione diriperent, fratrem filiumque suum, utrumque prolem regiam, miserabiliter a sepulcris eiectos in uentum membratim dispergerent, et quod his omnibus magis esset nefandum, sanctorum reliquias ab altaribus sacris execrandis manibus erutas, uelut immunditias quasdam per profana loca dissiparent. His omnibus non sine largo fletu peroratis, singulorum pedes osculans orauit, ut si  non suam curarent uindicare iniuriam, saltem contumeliam Deo Deique sanctis illatam remanere non paterentur inultam. Ait Saxones non dicendos esse christianos, qui, cum supradicta scelera in domo Christi facerent, se Christum nec [119 1Kb] amare nec timere monstrarent. Illos uero debere per hoc esse se Christi fideles ostendere, si, zelo Christi feruentes, eius iniurias non dubitarent ipso adiuuante uindicare. Has querimonias et supplicationes dum, quotiens fieret principum conuentus, repeteret, annus integer euoluitur, antequam sua uoluntas, ut in Saxoniam ducere posset exercitum, compleretur. Namque omnes qui miserias miserabiles, quas intulerat Saxonie, sciebant, cum omne bellum res sit aspera nec huius belli satis pateret idonea causa, ad differendum  hoc bellum quaslibet occasiones querebant. Quod nisi Rodolfum ducem Sueuorum, quando cum rege fedus inibant, ut supra dictum est, Saxones offendissent, adhuc forsitan rex copias contra Saxoniam non haberet. Ille enim a Saxonibus, quorum confidebat auxilio, deceptus, regi quomodo poterat reconciliatur, et ei primus se cum suis omnibus Saxones hostiliter inuasurum pollicetur. Sed hoc, ut dixi, post annum fiet integrum.

36. Interea missis uero in omnes circumquaque gentes legatis, donando, maiora promittendo, cunctos si posset homines Saxonibus uoluit hostes efficere, quia non tam eos sue potestati, quod leuiter fieret sine bello, subicere, quam funditus ab hominum  numero querebat adimere. Duci Bemorum Wrotizlao [120 1Kb] Misnam ciuitatem cum omnibus [121 1Kb] ad eam pertinentibus promisit, et sic eum, ut suis partibus adiutor esset, asciuit. Liuticensibus paganis crudelitatis quam semper in Saxones habuerant frena laxauit, et quantum Saxonie suis finibus possent adiungere concessit. Illi uero dixerunt se Saxones multis bellorum tempestatibus expertos agnouisse, et se raro uel nunquam de bellis eorum gauisos fuisse; sibi suam terram sufficere, seque, si suos terminos defendere ualeant, contentos esse. Regem Danorum promissionis iuramento confirmate commemorat, seque illi daturum cuncta que sit pollicitus affirmat. Philippum, Latine Francie rectorem, multis pollicitationibus sollicitat, ut antique  memor amicitie, sibi quandocumque uocatus fuerit in auxilium ueniat. Sed ille similiter a suis accusatus, et pene paterno solio depositus, uix suum honorem, cui adhuc herebat, se dixit retinere; nedum isti suum, a quo penitus ceciderat, temptaret reponere. Willehalmum gentis Anglice regem hac conditione suum uocauit in auxilium, ut ei uicem redderet equam, si se umquam haberet necessarium. Ille uero respondit se terram illam bellorum  uiolentia peruasisse, et ideo, si reliquerit eam, ne posthac recipiatur in ea, formidare. Willehalmum ducem Pictauorum, matris sue germanum, sororis sue filio rogauit misereri, sibique ferre auxilium, quo posset in regnum patris sui, quo careret iniuste, restitui. At ille tantas Francigenarum, Nortmannorum [122 1Kb] , uel Aquitanorum uirtutes inter se et illum esse respondit, ut nullo ingenio per tantam fortitudinem cum exercitu transire potuisset.

37. His omnibus preter Bemios fraudatus, cum de gentibus exteris uires satis magnas contra Saxones non haberet, pessimum, quod optime sciebat, consilium inuenit, ut Saxoniam diuideret, et Saxonibus contra Saxones pugnaret, ut quelibet pars uicta iaceret, ipse uictor exultans triumpharet. Principes igitur  Saxonie singillatim iubet ad se uenire, causam fingens aliquam grandem, quam dicebat eorum consilio se uelle terminare. Illi, nil dubitantes, quo sunt uocati uenerunt, quo nec uenire cessarent, si nullius cause interpositione simplici precepto regem adire iussi fuissent. Sed uenientes singulos primo blandus accipiebat, cumque iam secum aliquamdiu starent, animum suum eis aperuit, et eos, ut se ad opprimendam Saxoniam pro uiribus suis adiuuarent, et hoc ipsum nulli proderent, iurare cogebat; quod nisi statim facerent, ab eo recedere non ualebant. Inde factum est, ut in nostra parte pater, in [123 1Kb] aduersa filius esset; hinc frater unus, illinc staret alius. Multi etiam de maioribus qui bona in utrisque regionibus habebant, ut utraque seruarent, sponte  sua hic relicto filio siue fratre ad regem transibant, uel ipsi hic remanentes, fratres uel filios ad regem transmittebant. Plerosque militaris ordinis ad se eodem modo uocabat, et prout cuiusque animum cognoscebat, minis siue promissionibus ad bellum ciuile sollicitabat. Etiam famulos ad se uocatos non dedignatur orare, ut uel interficiendo uel deserendo dominos, mererentur libertate donari uel etiam domini dominorum suorum fieri. Sed hec omnia occulta erant adhuc; quia si quis ei suum iurabat adiutorium iurare cogebatur eiusdem fidele silentium.

38. Quid dicam quod episcopis, quos in suas partes trahere non poterat, huiusmodi dona mittebat, quibus illis episcopatum pariter et uitam adimeret,  quatenus his personis daret episcopatum, qui sue uoluntati preberent ad omnia consensum. Per quendam fallacem [124 1Kb] monachum Werinhero [125 1Kb] Magedaburgensi archiepiscopo puluerem pigmentarium munus egregium misit, quem contra multas egritudines salubrem sibi ab Italia a matre sua transmissum esse mandauit. Cuius partem cruste panis insertam catulo dari precepit; eumque [126 1Kb] sine mora mori uidimus, et quia episcopus talem medicinam non gustauerat letati sumus.

 39. Sed postquam hec omnia fame loquacitas per Saxoniam cepit predicare, et mala futura eodem quo postea ueniebant ordine predicere, plebs quidem, que causas nescit pensare, letatur, et omnes qui suas terras inuaserint, impetu primo prosternere minatur; at nobilitas magnis angustiis afficitur, dum robur regis preualidum suumque perexiguum subtili rationis examine metitur. Illinc namque uenturos ad pugnam Francos utrumque littus Rheni tenentes, Sueuos, Bawarios, Lotharingos, et Bemios aspiciunt; hinc uero non nisi Saxonie uix tertiam partem inueniunt, quia omnes Westfali et omnes circa Misnam habitantes, regis auro corrupti, a nobis defecerunt [127 1Kb] . Ipsa quoque pars tertia uix secum fida manebat, quia [128 1Kb] singulos  in ea regia [129 1Kb] promissa assidue sollicitabant. Omnes etiam episcopi preter quatuor, Magedaburgensem, Halberstadensem, Merseburgensem, Patharbrunensem [130 1Kb] , aut aperte ad regem transierunt, aut animo nutanti nobiscum steterunt, ut in quamcumque partem res prospere cederent, illic securi declinare potuissent.

40. Eodem tempore multa per Saxoniam signa fieri uidimus, ex quibus mala que post uenerunt prescire potuimus. Quod enim in Magedaburgensi prato uidimus coruos [131 1Kb] tam acriter inter se pugnantes, ut alii alios iacere dimitterent exanimes, narrare supersedeo, quia sacratiora, non minus futurorum presaga, narranda habeo. Episcoporum nostrorum uirge pastorales, ere sereno, immo [132 1Kb] estiuo  calore perusto, stantes in capellis ita madescebant ut aqua sua manum suam implerent, si quis eas accipiebat [133 1Kb] . In Stidaraburg erat lignea Christi in cruce pendentis imago, que eodem tempore tanto sudoris in estiuis diebus manabat fluuio, ut nec mappulis [134 1Kb] tersa sudare quiesceret, et [135 1Kb] uascula nonnulla suscepto sudore impleret. Werinherus Merseburgensis episcopus, dum sacra missarum solemnia celebraret, et more solito sanguini dominico partem corporis Christi imponeret, fundum calicis pars illa petebat, ac si caro Christi in plumbum uersa fuisset. Quidam presbyter in episcopatu Magedaburgensi in uilla Weddinge [136 1Kb]  , in neutra parte conuersationis egregius, qui nec uitiorum labe nec uirtutum laude clareret eximius, dum in sacramentorum  confectione uenisset ad communionem, calice leuato uidit uinum non solum spiritualiter, sed et [137 1Kb] uisibiliter, in sanguinem conuersum; cuius rubore [138 1Kb] pariter et densitate perterritus nichil inde sumere presumpsit, sed in Magedaburg ciuitatem, ubi adhuc [139 1Kb] uenerabiliter seruatur, cum magno  timore portauit. Que omnia quid significasse putemus, nisi laborem quem post experti [140 1Kb] sumus?

41. Ergo cum regis ira longitudine temporis in nos nimis accensa, diutius latere non posset, certisque signis, que mala nobis cogitabat facere, pateret; tunc principes nostri singuli et uniuersi pariter legationes assiduas nunc cum litteris nunc sine litteris ipsi regi fecerunt, quibus hoc solum ab eo multa supplicatione petierunt, ut, cetu principum suorum collecto, se coram eis aut culpabiles ostenderet, et conuictos eorum iudicio puniret, aut ipsi suam innocentiam iudicio quolibet ostenderent, et in eius gratia, sicut hactenus erant, permanerent. uerum cum ab eo nullum pietatis responsum accepissent, et eum de sua tantum perditione modis omnibus tractare  cognouissent, ad eos qui cum eo principes erant legationes dirigunt, et eos, ut animum regis sibi placare uelint, humiliter petunt. Ex quibus unam, quam Magedaburgensis archiepiscopus Magontino misit archiepiscopo, placuit epistolam supponere, ut ex hac omnes alias, quia omnes unius modi erant, quilibet possit agnoscere.

42. »Domno Sigefrido [141 1Kb] Christi sanctissimo sacerdoti, Werinherus [142 1Kb] licet indignus sancte Magedaburgensis ecclesie archiepiscopus, et cum eo omnes Saxonie presules, duces, comites, et uniuersi simul clerici et laici, magni uel parui, orationem deuotam pariter et seruitutem subiectam. Multiplices et magne tribulationes, que nos nostris peccatis exigentibus inremediabiliter nisi pietas diuina  subuenerit affligunt, omnium qui uel Deum timent, uel se homines esse cognoscunt, misericordiam suppliciter querere nos compellunt. Unde quia uestram excellentiam Deum timere pariter et amare cognoscimus, specialiter ad almitatis uestre misericordiam confugimus, humiliter orantes ut pro ipso Dei timore causam nostram iuste pensetis, et, si iusta fuerit inuenta, misericordie uestre nobis auxilium ipsius amore iustitie, que Christus est, tribuatis. Dominus noster rex, postquam factus adolescens, abiecto principum suorum consilio, sui iuris esse cepit, et eorum qui nec equum nec bonum considerant, magisterio se subdidit, semper nos insolito more querebat opprimere, bona nostra nobis eripere, suisque familiaribus ea contradere,  non ob aliam culpam, nisi quia illi domi parum uel nichil habebant et terram nostram fructuosam uidebant. Itaque munitiora nostre regionis loca fortissimis castellis occupauit [143 1Kb] , in quibus armatos non paucos constituit, qui nos aut seruiliter sibi seruire compellerent aut libertatem defendere uolentes  occiderent. Ibi quanta pericula, quantas contumelias, quanta dampna in nostris corporibus, in nostris uxoribus, in nostris possessionibus passi sumus [144 1Kb] , et qualiter inde nos ad tempus misericordia Dei liberauit [145 1Kb] , quia uobis notum esse credimus, preterimus. Postquam uero, tempestate tanta misericordia Dei sedata, pacem et gratiam suam nobis reddidit, nichil nos scimus contra eum fecisse [146 1Kb] , unde merito debeat in nos recidiua bella mouere. Predia que querebatur ablata, legatis ipsius reddidimus, donec ipsi legati dixerunt, nichil esse reliquum quod reddere deberemus. Castella uel ceteras munitiones quas in nostris partibus destrui precepit, omnes confregimus [147 1Kb] , nisi quas ipse nobis nolentibus [148 1Kb] stare permisit. De monasterio suo  destructo uel de sepulcris filii uel fratris sui uiolatis et ossibus eorum disiectis cum qualiter factum sit audieritis, quia nos sumus innocentes agnoscetis. Ipsius castelli ubi hec acta sunt destructionem nulli nostrum credere uoluit, sed hanc operam suis famulis [149 1Kb] et familiaribus iniunxit; qui negligentes et pigri, quo citius quod erant iussi peragerent, omnes rusticos qui in illa uicinia erant conuenire fecerunt, et eis demoliendi castelli potestatem dederunt. Rustici uero, sicut rustici imperiti et ab eodem castello multa mala perpessi, cum nullus adesset qui castigaret, nichil in ipso uoluere relinqui, quo [150 1Kb] iterum deberet renouari. Postea sepius domino nostro regi legationem sicut humiles serui cum multa  supplicatione misimus, ut, si quid in illa uel qualibet causa contra eum fecisse uideremur, principum suorum iudicio uel negando uel emendando satisfaceremus. Quam legationem quia adhuc ut accipere uellet nullius auxilio obtinere potuimus, uestre sanctitati simul omnes, pedibus uestris aduoluti, supplicamus, ut nobis iram domini nostri regis mitigare uelitis, eique suadere ut, quod uni faceret homini, facere dignetur uniuerse genti, scilicet ne prius nos furore bellico deuastare querat, quam nos coram principibus suis criminosos et crimen emendare nolentes ostendat. Securitatem quam uos et alii principes eius iusseritis, a nobis accipiat, ut ad nos sine bello ueniat, et uestro nos iudicio uel puniat, si meruimus, uel in pace cum  gratia sua dimittat, si innocentes inuenti fuerimus. Sin hoc noluerit [151 1Kb] , in qualibet regni sui parte principes suos conuenire iubeat, et quoscumque ex nobis adesse uoluerit, eis eundi, redeundi [152 1Kb] , securitatem tribuat, et quidquid uos iudicaueritis de nobis faciendum, faciat. Hoc [153 1Kb] igitur domino nostro suggerite, et ei pro Dei timore suadete ut nos homines esse cogitet, ne ad periculum anime sue nos innocentes perdere desideret. Si uestra sublimitas  pigra uel minus pia in his agendis fuerit, districtum Dei iudicium nostras animas a uobis exigere habebit. Quod si uestrum pium consilium rex forsitam audire noluerit, rogamus uos et obsecramus, ut saltem uos et uestros instrumentum sui furoris habere non possit; ne, dum furori eius ministratis, uite uestre [154 1Kb] et anime periculum incurratis. ualete.«

43. Eundem sensum continentes uel litteris uel uerbis legationes cunctis ex illa parte principibus singuli principes nostri miserunt, et tandem a rege uix, magis importunitate deuicto quam pietate mollito, responsum hoc acceperunt, quod hoc solo modo suam gratiam habere possent, si se suamque libertatem et omnia que possidebant, potestatis  regie sine omni conditione tradere uoluissent. Quod facere rennuebant, quia nullius eum pietatis esse sepe experti fuerant.

44. Anno igitur et amplius, postquam de Saxonia rex abiit, euoluto, quum rex esset Maguntie, in dominice resurrectionis festo , Saxonum nuntius illuc cum litteris uenit, quas Udoni Treuerensi archiepiscopo, qui missas eo die celebrabat, cum stans in pulpito faceret populo sermonem, porrexit, et ut eas omni populo recitaret et exponeret, ex omnium persona Saxonum pro Dei amore rogauit. Quod cum rex fieri prohiberet nuntius ipse litterarum sensum cuncto populo breui sermone fidenter exposuit, et omnes qui Deum  timerent, ne Saxoniam, prius quam de aliquo crimine conuicta fuisset, armis inuadere uellent, uerbis omnium Saxonum postulauit. Sed dux Sueuorum Rodulfus federis a Saxonibus cum rege subito compositi non oblitus, regem, quatenus iniuriam cum Deo tum sibi suisque principibus uniuersis contumeliose factam non sine uindicta dimitteret, instigauit, et ei se cum tota uirtute quam posset habere promisit. Idem ceteri principes uniuersi fecerunt, aliqui quidem multis promissionibus allecti, plures autem uicine mortis necessitate, quam uitare non poterant adducti.

45. Quod ubi Saxonibus est auditum, tunc frequentes regi cunctisque primatibus legationes miserunt, obsecrantes, ut se cum ferro nollent innocentes  inuadere; quia si in aliquo rei maiestatis regie ostenderentur, ad ipsorum arbitrium parati essent penas dare. Tunc rex archiepiscopo Magedaburgensi cum quibusdam aliis suam gratiam mandauit; sibique a suis amicis esse consultum, ne totam gentem sine culpa deleret, innotuit; quorum consilium se uelle, dixit, audire, si isti uellent a suis inimicis discedere, sibique [155 1Kb] Burchardum Halberstadensem episcopum, Ottonem ducem, Fridericum  prefectum palatii  , cum ceteris quos adhuc quereret, traderent [156 1Kb] . Cui legationi cum consensu ipsorum qui poscebantur est responsum, ut ipsi ei hac conditione presentarentur, quatenus sub utrorumque principum iudicio starent, ut eos illorum sententia uel conuictos dampnaret, uel innoxios regis gratie cum tota Saxonum gente reconciliaret. Sed Willehalmus Rex agnomine, et Fridericus [157 1Kb] de Monte, cum uiderent aperte iam bellum cepisse, sacramenti quod cum ceteris Saxonibus fecerant obliti, multarumque calamitatum quas ipsi fuerant passi, necnon quod ipsi causa principalis erant incipiendi belli, patriam infideles deseruerunt, et infideliores ad hostem patrie regem noctu transfugerunt. Nam postea nec ciues nec hostes  eis fidem habebant, et apud utrosque uiles et infideles, despecti et miseri erant.

46. Ergo rex cum toto quem poterat habere exercitu iuxta Beringa [158 1Kb]  uenit, ibique positis castris consedit. At ex alia parte Saxones circa [159 1Kb] Nechilstedi [160 1Kb]  sua castra locant, et dum rex eos ad concilium uocet, expectant. Cumque uerba quibus suos accusatos uolebant expurgare disponerent, aderat nuntius regis, qui regem cum Saxonibus non uerbis sed ferro [161 1Kb] disputare uelle dicebat, et huic disceptationi diem crastinum determinabat. Nondum bene nuntius ille uerba finierat, cum ueniens alter, regem cum toto exercitu aduentare dicebat . Quod primo non credentes, ubi nimis uerum esse cognoscunt, quia nec consilii  locus erat ineundi nec exercitus ad prelium ordinandi, quod ex improuiso deprensi solent facere, pauci quibus uel animus [162 1Kb] uel arma fuerunt in promptu, fortiter ibant ad pugnam, plures uero, quibus longe uel animus uel arma erant [163 1Kb] , uertuntur in fugam. uerum ipsi pauci qui ad prelium perstiterunt, bene quantum poterant uel suam uel illorum qui fugerant uicem peregerunt. Nam, nisi Deus ibi superbiam nostram humiliare decreuisset, paucissimi nostri totum exercitum illum in fugam uertissent. Postremi enim illorum, nescientes quod nostrorum pars maior fuge se dedisset, ceperunt et [164 1Kb] ipsi fuge presidia querere, et, nisi illi nostrorum fugam prius agnouissent, fugiendo nobis uictoriam  reliquissent. Quem cui belli casus daret occidere, nec ipsis qui occidebant dabatur agnoscere, quia tanta fuit pulueris facta commotio, ut cuiquam uix inter ciuem et hostem posset esse discretio. Hoc tamen comperimus, quod Udo noster marchio [165 1Kb] consobrinum suum Rodulfum ducem gladio fortiter percussit in faciem, et nisi nasus galee dependens  fideliter defenderet, partem capitis ei superiorem penitus abscidisset. Fratres in illo prelio fuere diuersi, patres contra filios, necnon et alii affectus [166 1Kb] erant contra se diuisi. Sed si quis scelus in suo propinquo faceret, a nemine poterat sciri. Seuissimum quidem fuit illud prelium, sed breuissimo tempore peractum. Nam nostri numero quam pauci sed uirtute multi---ipsi enim hostes numquam tantos ictus gladiorum se fatebantur audisse---postquam se a suis desertos esse uiderunt, et ipsi multos occidendo fatigati fuerunt, ex paucis pauciores, paulatim se a periculo subtraxerunt, regique uictorie quidem gloriam, sed cum multa suorum ruina reliquerunt. Nam cum nostris ex partibus, ex summis principibus Geuehardus comes, ex mediis  uero Folcmarus [167 1Kb] et Suidgerus cecidissent, ex illa parte iacuerunt octo primates, non minus ipso rege nobiles. Hoc prelium primum factum est anno Domini 1075, Idus Iunii, feria tertia.

47. Ergo rex, adepta cum multo suorum cruore uictoria, aliquot dies intra sua castra manebat, donec eos quos de suis metus disperserat [168 1Kb] recollegit, et mortuos suos uel sepeliri uel in patriam sepeliendos fecit deportari. Deinde Saxoniam nimis letus intrauit, quam sic prostratam, ut ulterius non resurgeret, estimauit. Obuia queque predando diripuit aut incendio consumpsit. Si pagani nos ita uicissent, non maiorem in uictos crudelitatem exercerent. Feminis nil profuit in ecclesias fugisse uel illuc suas res comportasse. Nam uiri per siluas  diffugerant, uel ubicumque spem salutis inuenire latendo potuerant. Feminas in ipsis ecclesiis, etiam si fugissent ad altare, corrumpebant, suaque libidine barbaro more completa, feminas cum ecclesiis comburebant. Principes uero nostri diuersas munitiones intrauerunt, et inde legationes regis principibus [169 1Kb] obuiam miserunt, obsecrantes, ut uel nunc Deo de sua gloria [170 1Kb] gratias agerent, et fratribus suis in Christo pro Christi nomine uel uictis parcerent. Quarum legationum quasdam supponere complacuit, ut ex his lector ceteras, quia omnes eundem sensum habebant, agnoscere possit.

48. »Sigefrido Magontino et Adalberoni [171 1Kb] Wirtzeburgensi [172 1Kb] , presulibus [173 1Kb] sanctissimis, Werinherus [174 1Kb] solo nomine Magedaburgensis episcopus,  quicquid humilius potest et deuotius. Quia uos duos duorum preceptorum Dei flamma plus aliis feruere non dubito, specialiter ad uos duos supplex confugio, rogans et obsecrans, ut in hoc perfectam Dei caritatem, sicut confido uos habere, probetis, ut in miseros fratres misericordie uiscera misericorditer  habeatis. Cogitate quia, sicut uos melius quam ego nouistis, quicquid alicui gratia diuina largitur, hoc ei uice talenti, de quo rationem uenturo iudici reddat, imputatur. Itaque quia uobis familiaritatem coram domino nostro rege, regis celestis misericordia uoluit concedere, sic ipsam familiaritatem facite cunctis qui uestro indigent auxilio prodesse, ut et omnis qui uestro subleuatus fuerit auxilio, de uestra felicitate gaudeat, et ipse Deus eternam mercedem uobis pro lucro talenti tribuat. In primis igitur meam causam cum domino nostro dignetur misericordia uestra misericorditer tractare, scilicet quia semper uolui et uolo pro uiribus meis, et ultra uires, eius honori seruire. Quod si me forte maiestas eius accusat [175 1Kb] , quia [176 1Kb] nuper quasi pugnaturus cum eo  uenerim; hoc, quod ipsa ueritas, que Christus est, nouit uerum esse, respondete: me nulla pugnandi causa uenisse, sed ob hoc solum, sicut coram legatis eius fuerat constitutum, ut eos quos in nostris partibus suos uocauerat inimicos, uolentes siue nolentes ei presentarem, quatenus uestro aliorumque principum iudicio, uel in crimine deprehensi iusto supplicio subiacerent, uel innocentes inuenti, uobis intercedentibus gratiam eius reciperent. Quorum causam quia non est dignatus accipere, quid me nisi, sicut feci, decebat abscedere? Si alias michi quaslibet culpas imponet, ne longum faciam, uestram aliorumque eiusdem ordinis uirorum patiar sententiam. Deinde domino [177 1Kb] nostro regi dignetur almitas uestra suggerere ut recordetur se celestis regis  uicem simul et nomen habere, qui dicit se misericordiam magis uelle quam sacrificium, et qui uenit non ut iudicet mundum sed ut saluetur mundus per ipsum; quatenus dum hec recogitans eum, cuius est [178 1Kb] membrum et cuius nomen habet, actibus studet imitari, mereatur in regno celesti beatitudinis eterne gloria coronari. Per totum fere annum litteris aliisque legationibus nostris omnes fere principes regni suppliciter adiuimus, et ut nobis copiam coram ueniendi acquirerent orauimus, quatenus eorum iudicio uel noxii dampnaremur [179 1Kb] uel innoxii solueremur. Quod quia numquam impetrare potuimus, iterum uos et omnes Dei fideles suppliciter oramus, ut saltem nunc, postquam iram suam nostro  cruore satiauit, postquam Deus illi, sicut oportebat, honorem donauit, furorem deponat, Deo gloriam reddat, et quod ante sanguinem effusum fecisse poterat, nunc tanto sanguine fuso faciat. Det nobis locum ubi uobiscum, et cum Rodolfo, Berchtaldo [180 1Kb] , Godefrido ducibus conuenire possimus [181 1Kb] ; et in quacumque re uobis culpabiles esse uidebimur, omni uoluntate nostra deposita, uestre prudentie iudicium uolentes patiemur. Nulla fuit umquam in quolibet pagano tanta crudelitas, ut quos sine omni periculo  uel labore sue dampnationis subdere potuisset, non sine suo suorumque periculo sibi subiicere uellet. Quod si nostrum sanguinem, dum nichil eius supersit, laborat effundere, cogitet hoc non facile fieri posse sine suorum aliqua commixtione [182 1Kb] . Itaque si nobis nullam misericordiam facere disponit, saltem suorum manibus et gladiis parcere uelit. Hec igitur et si qua potueritis aptiora, domino nostro suggerite, eique ut Deum timeat, populumque, cui rector est datus, non perdat sed custodiat, suadete: ut et ille si uos audierit, et uos si bene suaseritis, eternam mercedem recipiatis.

49. »Dominis et N. sacerdotibus sanctis, ceterisque uiris eiusdem uirtutis et ordinis, Werinherus [183 1Kb] plenus omni miseria, eterna participari misericordia.  Quamuis omnes supplicationes, quas uestre paternitati uerbis uel litteris feci, nichil michi adhuc uideam profuisse, tamen iterum uestre pietati non cesso supplicare, ut, si uos nec mea innocentis calamitas, nec, que uel nocentibus solet misereri, flectit ulla pietas, saltem uos tedio suo mea uincat importunitas. Per omnipotentis igitur Dei clementiam uos rogo pariter et moneo, presules sanctissimi, ut in me uos ipsos considerare dignemini, et me non solum in nullo crimine conuictum, sed nec de ullo [184 1Kb] crimine compellatum, condempnari ne patiamini. Culpa michi prius imponatur, defensionis michi locus donetur, ubi uel nocens uestro iudicio dignum cogar subire supplicium, uel innocens uestrum sub gratia domini nostri [185 1Kb] merear habere  consortium. Quis enim fuit umquam iuste prius dampnatus, quam de aliquo crimine fuisset accusatus? Nondum michi cognoui culpam quamlibet imponi, et iam, quasi criminum plurimorum conuictus, penas seuissimas dedi. Quod si me quisquam domino meo fuisse uel esse perfidum criminatur, non minus quam qui dixit Domino: »Demonium habes« mentitur. Hec igitur cum domino nostro clementer tractate, et ut se regem esse recogitet [186 1Kb] suadete, et unde rex sit appellatus edocete. uestra quoque sapientia dignetur secum pensare, cuius uel quanti criminis sit, ecclesiarum bona uastare, ipsas ecclesias polluere uel incendere; et si ullum uel magnum crimen esse uideatur, in hoc [187 1Kb] uos domino nostro  fideles esse probate, ut, dum eum ab iniusto reuocatis, eius animam ab incendio gehenne liberetis; ne, dum ille externa sanctorum bona iniuste deuastat, internis bonis, sanctorum gratia priuatus, iuste careat. Recorderetur etiam prudentia uestra quia mortem minatur apostolus non solum morte digna facientibus, sed etiam consentientibus.«

50. Fridericus uero, Monasterii presul uenerandus, quia de nostris partibus erat oriundus et Magedaburgensis ecclesie fuerat olim canonicus, archiepiscopo  Magedaburgensi litteras misit, quibus eum [188 1Kb] commonuit, ut quocumque modo potuisset, pacem facere cum rege satageret. Quibus litteris has litteras Magedaburgensis archipresul remisit:

51. »Sacerdoti Dei Friderico [189 1Kb] sanctissimo, Werinherus [190 1Kb] , eo quod uocatur indignus, deuotos fraterne seruitutis affectus. Quamuis eo merore, quem noua tribulatio genuit, ita sim plenus, ut in penetrabilibus cordis mei nullus ulli gaudio possit inueniri locus, consolationis tamen uestre litteras ut accepi, non parum lacrimas meroris repressi, quia nonnullum lenimen doloris [191 1Kb] habeo, cum uel unum fratrem fraterno dolore dolere uideo. Tunc autem solido gaudio gauderem, si uos sicut tribulationem  quam sumus experti, sic innocentiam nostram [192 1Kb] considerare uiderem, uel si consilium, quod michi de facienda pace datis, ut ipsa re fieret, adiuuare possetis. Ut enim a rege nostro cunctisque regni principibus, maximeque ab episcopis nostris confratribus, igni ferroque terra nostra uastaretur, quod crimen nostrum tale precessit? uel si ullum fuit, in quo concilio sacerdotum, in quo palatio principum declaratum patuit? Quando uocati [193 1Kb] ad satisfactionem uenire contempsimus? A quibus accusati et [194 1Kb] conuicti sumus? Immo postquam domini nostri regis iram, licet sine causa, in nos exarsisse cognouimus, singulos principes, sacerdotes et laicos, scriptis et dictis suppliciter orauimus, ut coram ueniendi copiam nobis impetrarent, quatenus aut  criminosi ipsorum iudicio dampnaremur [195 1Kb] , aut sine crimine cum pace et gratia domini nostri dimitteremur. Quod cum nobis nichil prodesse uideremus, ipsi domino nostro legationem sicut humiles serui sepe fecimus, supplicantes ut nos uel in crimine deprehensos iudicio principum palam dampnaret [196 1Kb] , uel sine crimine repertos gratie [197 1Kb] sue serenitate donaret. Hac igitur de culpa terram nostram seuus uastator inuasit, igni ferroque pene desertam reddidit. Quod si soli laici in illo exercitu fuissent, forsitan ecclesiis et ecclesiasticis rebus pepercissent. Nunc uero quia [198 1Kb] plurimi sacerdotes aderant, nulli rei sacre parcebant, sed ecclesias, quas uel ipsi uel fratres [199 1Kb] eorum consecrauerant, igne nefario succendi uidebant, nec contradicebant. Quid igitur tunc laici facerent, cum episcopos ut talia fierent consentire uel etiam instigare uiderent. Sed ut hec gesta sint [200 1Kb] , quamuis ante simus ultra modum puniti quam aliquo modo in culpa qualibet inuenti, quamuis ab illis simus cede et incendio  sine culpa uastati, a quibus nos oporteret uel in aperto crimine defendi, tamen de facienda pace consilio uestre pietatis acquiescimus, si eam fieri posse sine maiore [201 1Kb] dampno nostro uiderimus. Illarum partium principes in aliquem locum, quo nos tuti possimus occurrere, ueniant, nosque sua sapientia quid nunc acturi simus edoceant; quia quicquid eis placuerit, dummodo nobis uel posteris nostris non noceat, noster consensus concorditer implebit. Quod si paternitas uestra suscipiens hanc [202 1Kb] operam opere complebit, cum celesti premio nos omnes fideles semper amicos habebit.«

52. Ipso tempore Deus omnipotens urbi Magedaburgensi per sanctorum merita, qui ibi plures habentur, magnam misericordiam ostendit, et ipsam  urbem totumque illud episcopium a crudeli regis inuasione ita mirabiliter defendit, ut nulli qui hoc cognouit [203 1Kb] liceat dubitare, ipsorum meritis sanctorum tunc illam ciuitatem incolumem permansisse. Nam cuidam ancille Dei ante prelium per uisionem fuerat reuelatum, si caput sancti Sebastiani, quod in eadem ciuitate cum multa ueneratione habetur, circa terminos episcopii fuisset portatum, eosdem terminos nullus posset intrare hostium. Quod cum ipsa Meginfrido [204 1Kb] , eiusdem urbis prefecto, et prefectus antequam exirent ab bellum, nobis audientibus archipresuli nostro retulisset  , peracto iam prelio, caput ipsum omnes terminos nostros, antequam rex ueniret, circuire fecimus  , et ita esse sicut ancilla Dei predixerat,  ex ipso rerum euentu comperimus. Nam ubicumque rex ad ipsos terminos uenit, diuino nutu perterritus rediens, nusquam illud episcopium intrauit.

53. Sed cum rex exercitu comitante uenisset Goslariam, ibique a quibusdam nostris episcopis triumphali susceptus esset gloria, ab amicis suis, quid sibi foret agendum, quesiuit, et uix, quod sibi utile esset, inuenire potuit. Nam consilium quod ei dederunt pene omnes, ut Deo de uictoria sua gratiam [205 1Kb] ageret et Saxones in pacem et gratiam suam sicut rex christianus reciperet, non accepit; quod uero ipse solus uolebat, ut statim cunctos sue seruituti subiiceret, ad presens implere non potuit. Nam nec principes omnes capere ualebat, quia per diuersa dispersi fuerant, nec diu cum exercitu in hac terra manere potuit, quia fames in illo anno nobis tunc utilis fuerat, et Iulius mensis fruges adhuc maturas non exhibebat; nec uero tutum putabat sine exercitu tunc in Saxonia remanere. Abiit ergo  cum toto exercitu, et Saxoniam, sicut prius, habuit in incerto. Nam postquam recessit, Saxones iterum congregantur, Deumque quod eos misericorditer castigans, non penitus opprimi permiserit, humili deuotione collaudant, et se inuicem, quatenus unanimiter pro sua libertate tota uirtute pugnent, adhortantur; Deique misericordiam non ex toto sibi sublatam inde [206 1Kb] coniectant, quia [207 1Kb] quasi paterna pietate flagellati, ad recipiendam uirtutem discessu regis oportunum tempus acceperant.

54. Interea rex totum exercitum iterum congregabat, ut Octobri mense Saxoniam ingressus, fruges, quas Iulio mense multas in agris uiderat, aut utendo aut comburendo consumeret, populumque totum uel rebellem gladio deuorandum daret, uel  humilem perpetue [208 1Kb] seruituti subiiceret. Econtra Saxones magno iam periculo facti prudentes, cum non minore uenerunt exercitu, iam non sicut antea fugaces terga daturi, sed fortiter pro sua libertate pugnaturi, ita ut eam uel Dei auxilio firmiter retinerent, uel cum uita simul amitterent. Ergo ambo exercitus in loco qui dicitur Euerha  conuenerunt, et a se non loco sed animo longe fuerunt. Tamen exercitus regis ad prelium non ut antea promptus erat, quia non, sicut audierat, inbelles esse Saxones expertus fuerat, et magna sibi pars de priori multitudine deerat. Nam Berchtoldus et Rodulfus duces postquam a priori sunt prelio reuersi, diuina pietate compuncti, quadragesimas publice [209 1Kb] ieiunauerunt, et amplius se pro rege contra Saxonum  innocentiam non esse pugnaturos, fideliter Deo uouerunt. Tunc illi [210 1Kb] ad Saxones miserunt; et accepta dataque fide, ad secretum consilium principes ex utraque parte conuenerunt. Ibi illi nostris in sua fide promiserunt, quod si se sponte tradendo regi uellent honorem facere et tota Saxonia quieta staret in pace, et ipsi nec in dura nec in longa forent captiuitate. Fama quoque testante comperimus, quod rex suis iurasset principibus, ut si hoc ad honorem suum perficerent, in principio Nouembris proximi omnes ad sua cum pace et gratia sua dimitteret. Igitur omnes episcopi nostri, duces, comites, ceterique maiores [211 1Kb] , manu fidei ab illis accepta, regie potestati se sponte tradiderunt , totumque populum suum ualde tristem in patriam  redire iusserunt.

55. Distributis ergo per custodias principibus nostris, rex omisso exercitu Saxoniam cum magna gloria ingreditur, et ab his qui domi erant cum maiore gloria suscipitur. Nam sperabant eum, sicut promiserat, cum pace et pietate uenire, omnesque  suas iniurias obliuioni perpetue tradere. At ille, sue promissionis oblitus, nec Deo pro uictoria quam sic leuiter acceperat dignas laudes humiliter reddidit, nec illam quam tunc habebat gloriam umquam se disperditurum [212 1Kb] credidit. Quod si regi regum se tunc humiliter substerneret et in uictos misericordiam Dei ostenderet, non solum quos uicerat Saxones, sed omnes quibus imperabat gentes, timere se pariter et amare faceret, et ad illas etiam nationes que sibi non subiacebant, glorie sue famam cunctis laudandam transmitteret. Quia uero crudelitatis antique non immemor, timeri tantum nec amari curabat, nec Saxones sibi fideles nec alias sui regni nationes deuotas habebat, et ingentem apud exteras gentes laudem, quam posset habere,  perdebat. Amicis enim non minus quam hostibus crudelis fuit, nisi quod in amicos crudelitatem prius exercebat, ut hostes ex hoc cognoscerent, quid sibi futurum sperarent.

56. Ekkiberti [213 1Kb] denique marchionis, qui Saxonibus nullum fecerat auxilium, sed regi, utpote ualde propinquo genere, toto animo fauebat, possessiones prius inuadit, easque Othelrico [214 1Kb] , cuidam de suis consiliariis, donauit. Hic Othelricus de Godesheim oriundus fuit, et quia Dei timorem penitus abiecerat, Godeshaz [215 1Kb]  agnomen habebat, quia uere ex odio Dei uenerat, quod ille regi familiariter adherebat regisque mentem pro suo uelle disponebat. Deinde nostrorum bona captiuorum, que ipsis manere debebant integra si fides fuisset ei integra,  suis parasitis largitur; et que suis principibus in nos bona promisit, cuncta mentitur. Tunc urbes et castella uel quascunque munitiones adhuc habebat Saxonia, suis sequacibus commendauit; et ut per totam regionem tyrannidem exercerent imperauit.

57. Natalis dominici festiuitatem, ubi 1076 annus ab incarnatione Domini inchoatur, conuocatis [216 1Kb] ad se suarum partium episcopis [217 1Kb] , animo non festiuo Goslarie celebrauit, quia festum salutis humane principium Ottonis occisione nefanda contaminare disposuit; quem [218 1Kb] Christus ad honorem sue natiuitatis eadem gratia mirabiliter eripuit, qua ad liberandum genus humanum ipso tempore Deus homo fieri uoluit. Nam ipsum ducem Roperto [219 1Kb] Bauenbergensi episcopo  seruandum commiserat, et episcopus eum in castello quodam, dum ipse pergeret ad curtem regiam, militibus suis custodiendum tradiderat. At rex illuc episcopo nesciente misit, ducemque ad se duci precepit, ita ut, temporum uicibus mutatis, per noctes irent et per dies noctium uice quiescerent. Cumque in media nocte a quatuor armatis inermis ipse ductus  Goslariam uenisset, et illi per curtem ad siluam tendere uoluissent, tunc primum intellexit, quod in silua se [220 1Kb] occidere iussi fuissent. Igitur eos rogat, ut sibi ad monasterium orare liceat. Quod ei cum fuisset negatum, subito unius ipsorum gladium comprehendit [221 1Kb] per capulum, et cum ense nudo, inuitis illis, ad episcopi sui custodis cubiculum [222 1Kb] peruenit, et cum magno strepitu episcopo expergefacto, rem que secum agebatur innotuit, eumque ut se a furtiue casu mortis eriperet orauit. Quod cum per oppidum diuulgatum fuisset, rex eum sicut uoluerat, non presumpsit perdere, sed eum libere per curiam quo uellet ire permisit. Sed ille, sicut erat uir in omnibus prudens, ad consilia regis frequenter accessit, et sapientia sua breui tempore promeruit, ut  quicquid ad honorem regis pertineret, eius consilio maxime rex ipse disponeret. Denique quem nuper habebat hostem seuissimum, eum nunc cepit habere consiliatorem fidelissimum .

58. Nos autem ubi principes illos, qui nostros habebant in custodia, Goslarie esse comperimus, litteras eis supplicationum pro principum nostrorum liberatione transmisimus, queque ciuitas siue prouincia pro sui episcopi siue primatis ereptione. Ex quibus unam tantum placuit epistolam subnectere:

59. »Domno Udoni, ouium Christi sanctarum sanctissimo pastori, clerus et populus Magedaburgensis [223 1Kb] ecclesie deuotionem fidelissimam utriusque hominis. Quod tanti uiri notitiam familiariter et gratiam nulla nobis adhuc nostre seruitutis exhibitione  quesiuimus, nosmetipsos inter nos uehementer accusamus, et nulla nos seruitute nostra uobis [224 1Kb] uel notos esse factos eo magis erubescimus, quo non promeriti tanta pietatis uestre solatia in multis nostris tribulationibus accepimus. Ex omnibus enim tribulationibus, quas uel longus iam nos usus ferre sapienter edocuit, uel quas ipsa nouitas quo insolitas [225 1Kb] , eo nobis grauiores reddit, nulla nobis umquam grauior incubuit, quam quod nostro domino archiepiscopo [226 1Kb] , immo patre piissimo, per tam longe captiuitatis erumpnam carere contigit, his precipue tempestuosis temporibus, in quibus nobis esset maxime necessarius. Sed quia, sicut ex ipsius legatione cognouimus, multa uestre pietatis humanitate fruitur, ita ut se non dolore captiuitatis  affici, sed a labore, quo plurimo fatigatus erat multa dulcedine uestra refici fateatur, omnium quas [227 1Kb] nos patimur afflictionum libenter obliti, dum caput nostrum gaudere cognoscimus, dolorem membrorum, uel si magnus sit, nullum putamus. Paternitatis igitur uestre pedibus omnes unanimiter deuoto corde prostrati, plurimas plurime referimus gratias uestre  pietati, quia dum hanc que maxime nos affligebat curam misericordia uestra mitigastis [228 1Kb] , omnes alias sollicitudines nos uentis in Creticum [229 1Kb] mare portandas tradere fecistis. Quod si diuina fauente clementia solidum nobis hoc gaudium uestra paternitas effecerit et ad sua citius redire dominum nostrum suis suorumque supplicationibus adiuuerit, numquam uos priora nobis beneficia prestitisse penitebit, dum et ipsum dominum nostrum uobis amicum semper ad omnia paratissimum, nosque omnes non minus deuotos habebitis et subiectos, quam clerum siue populum proprium. Ad quod perficiendum si uestra sublimitas eo quo speramus studio uoluerit eniti, sine multo labore credimus id posse fieri, quia hoc certum tenemus, quod ipse tenetur innocens captiuus  et sola sue salus ecclesie fuit ei causa traditionis sue. Omnipotens igitur Deus diu uos in hac uita conseruet, Ecclesie sue solatium, et post hanc uitam tribuat uobis sempiternum beate uite premium. ualete [230 1Kb] .«

60. Cum ergo rex urbes et omnes in Saxonia munitiones suorum fidelium presidiis occupasset, et nichil sibi, quominus in Saxonia faceret cuncta que uellet, putaret obstare, transiuit a nobis in medio quadragesime , obsides multos secum ducens, et apud nos, qui tributa de regionibus nostris exigerent relinquens. Cumque suos fines intrasset, et duces eius ceterique qui fortiter in prelio pugnauerant dona triumphalia expectarent, ille munus quod fere cunctis suis fidelibus largiri solitus erat  ,  etiam nunc in premio uirtutis dare parabat; dolensque quod ex principibus in prelio non ad uotum suum cecidissent, uitam, quam per ignauiam eos seruasse credebat, eis per seuitiam auferri [231 1Kb] cupiebat. Nam ut solus omnium dominus esset, nullum in regno suo dominum uiuere uellet. Itaque cum tribus fortissimis uiris armatis quandam domum desertam medio noctis intrauit, et illuc unum ex militibus Rodulfi ducis secreto introduxit. Qui uisis gladiis sibi timuit, quia quo effugeret non habuit. sed cum rex multis eum promissionibus oneraret, si Rodulfum ducem, ubi primum sibi daretur opportunitas, occideret, non amore promissorum sed timore gladiorum presentium, hoc se facturum  quasi letus promisit, suamque promissionem iuramento confirmauit. Mane autem facto, cum dux de uirtute et fide multum laudatus a rege, cum multa suauitate dimissus abiret, ille correptis armis uelociter insequitur, et lancea protensa per mediam turbam festinans, alto clamore se ducem occidere minitatur. A militibus uero circumdatus et causam terroris interrogatus, totam seriem negotii quod in  nocte gestum fuerat exponit, armisque proiectis ipsi duci, quid et qua ui coactus iurasset, innotescit.

61. Alio tempore, cum idem dux reginam in manu sua a monasterio duceret, rex sagittario [232 1Kb] cuidam precepit, ut eum iuxta reginam sagitta transfigeret. Sed ab eodem sagittario premonitus dux, reginam non perduxit, sed inuenta qualibet causa festinus ab ea recessit.

62. Tertia uice cum cause quedam [233 1Kb] intra cubiculum regis agerentur, et actionibus illis dux cum paucis suis interesset, nunciatum est ei quod duo regis famuli ianuam cum nudis gladiis obsiderent, qui ducem egredientem ex utroque latere perfoderent. Itaque suos cum gladiis occultis occulte fecit aduenire,  et aliquos ex ipsis cubiculum fecit intrare, plurimos uero pre foribus stare. Cumque omnia sicut iusserat essent disposita, cum suis accedens ad ianuam: Tales, inquit, ianitores, domne rex, in uestro cubiculo nollem modo uidisse, nec umquam posthac amplius uolo uidere. Hec locutus et abiit cum magno furore, et dixit, quod et impleuit, quod numquam [234 1Kb] uellet ulterius ad regis curiam uenire.

63. Eodem uel [235 1Kb] simili dolo etiam Bertholdum ducem [236 1Kb] querebat perdere, quia hi duo magis uidebantur eius malitie obsistere. Et quare de duobus tantum eius seuitiam commemoro, qui nullum de principibus possum asserere securum tali periculo? Quadam namque die dum ipse cum suis scurris moraretur  in cubiculo, et episcopi ceterique primates excubarent in uestibulo, fertur illis dixisse qui conscii et fautores erant sue nequitie: »Ecce isti sunt, qui regni mei diuitias habent, et me meosque omnes in paupertate reliquerunt. Quod si illi de medio fuissent ablati, ego cunctique mei familiares cito possemus diuites fieri. Quapropter, si uiri estis et diuitias habere cupitis, istos nunc inermes armati fortiter inuadite, et omnia que illi possident accipite.« Habebat autem in cubili suo semper multas secures lato ferro splendentes, quibus nec clipeus nec galea resistere poterat uirtute aliqua. Quod nisi Anno Coloniensis presul ab uno qui cum ceteris facinus erat acturus paulo ante fuisset submonitus, ea die fuisset perpetratum miserabile facinus.

 64. uerum ut ad priora paulisper reuertar, ubi primates nostri deditionem fecerunt, omnes semitas que per montes ducunt in Italiam, rex claudi precepit, nec ulli homini uiam patere permisit, ne rei ueritas ad apostolicum prius ueniret, quam ipse per legatos in suum fauorem ipsum apostolicum traduceret. Deinde misit Romano pontifici legatos, qui ei intimarent, quod episcopi Saxonie sui ordinis obliti, contra se in prelio congressi [237 1Kb] fuissent, eumque rogarent, ut eos, sicut infideles periuros et belli ciuilis auctores, gradu sacerdotali deponeret, quatenus  tales per quos [238 1Kb] ecclesia pacata regeretur, ipse in eorum locum poneret. Sed regis legatos ad apostolicum fama precesserat, eique seriem rerum gestarum totam ueraciter indicauerat. Misit ergo regi litteras, quibus eum de multis aliis criminibus arguebat, et ut episcopos a captiuitate dimissos, ecclesiis bonisque suis integre restitutis, remitteret, orabat, et post hec [239 1Kb] concilium in eo loco quo uenire posset apostolicus congregaret, ubi episcopi uel, si digni essent, episcopalem perderent dignitatem, uel iniuriam quas erant passi canonicam reciperent satisfactionem. Quod si in his sacris canonibus noluisset rex obediens existere [240 1Kb] et excommunicatos a societate sua repellere, se eum uelut putre membrum anathematis gladio ab unitate sancte  matris Ecclesie minabatur abscindere. Qua legatione suscepta, et uenientibus suis quos miserat apostolico confirmata, tristis ualde fuit, quia in apostolica dignitate malitie sue, sicut sperabat [241 1Kb] , auxilium non inuenit.

65. Rex igitur cum suis deceptoribus una Wormatiam uenit, et cum singulis uel [242 1Kb] binis consilium iniuit, qualiter dignam uicem rependeret [243 1Kb] illi contumelie, quam omnes audierant Romanum pontificem sibi fecisse, quod eum se minatus sit excommunicaturum [244 1Kb] , cum tale quid cunctis temporibus fuisset inauditum. Cumque multa multis modis diu uolutarent, tandem quibusdam eorum placuit, ut episcoporum concilio facto, papam quasi Simoniacum communi consensu dampnaret, eoque deposito, rex  in loco eius unum de suis amicis constitueret, qui omnia que regi fuissent placita, tota uoluntate perficeret. Hoc igitur inito confirmatoque consilio, fecit omnes suos episcopos conuenire, et cegit eos Hildebrando, qui Romanus pontifex uocaretur et non esset, subiectionem et obedientiam interdicere; et hoc ut post nullus eorum posset negare, fecit unumquemque eorum nomine suo prenotato manu propria abnegationem Hildebrando chartis [245 1Kb] singulis inscribere hoc modo: »Ego N [246 1Kb] . ciuitatis N. episcopus, Hildebrando subiectionem et obedientiam ex hac hora et deinceps interdico, et eum posthac apostolicum [247 1Kb] nec habebo nec uocabo.« Quod quidem pauci fecerunt ex animo, qui et auctores ipsi fuere  consilio; plures uero litteras quidem abrenunciationis mortis timore scripserunt, sed inuitos se fecisse per hoc ostenderunt, quia cum primum datur eis oportunitas, apostolico supplices confessionis litteras dirigunt, et se reos ei agnoscunt, sed expurgationem necessitatis obtendunt. Deinde per totam Italiam misit epistolas, magnis donis et maioribus promissis illius terre principes in fauorem sue partis inclinans. Itaque nostrates [248 1Kb] episcopi solummodo scripto, illi renuntiabant etiam [249 1Kb] iuramento. Romanos etiam quam plurimos pecunia  corrupit, et ut Hildebrandum ab apostolice sedis honore deiicerent, talibus litteris orauit. Ipsi quoque apostolico plenas contumeliis litteras direxit, in quibus, ut apostolicum nomen et sedem cito relinqueret, minaciter precepit. Hoc autem exemplum est literarum:

66. »Heinricus  Dei gratia rex, uniuerse sancte Romane ecclesie clero et populo, gratiam salutem et omne bonum. Hec fides firma et inconcussa [250 1Kb] creditur, que semper et eadem et presenti seruatur et absenti, nec diuturna eius cui debetur absentia, nec longi temporis tedio immutatur. Quam talem uos nobis seruare scimus et gratias agimus, et ut eadem perseueret petimus, uidelicet ut, sicut facitis, amicis nostris amici, inimicis nostris inimici  iugiter existatis. Inter quos scilicet Hildebrandum monachum notantes, uos in eius inimicitiam excitamus, quia hunc et ecclesie inuasorem et oppressorem, et Romane rei publice uel regni nostri insidiatorem deprehendimus [251 1Kb] , ut in subsequenti epistola sibi a nobis directa pernoscere in promtu est [252 1Kb] :

»Heinricus Dei gratia rex Hildebrando. Cum hactenus ex te ea que patris sunt expectarem, tibique in omnibus magna fidelium nostrorum indignatione obedirem, percepi a te [253 1Kb] uicissitudinem, qualem oportebat ab eo, qui uite regnique nostri pernitiosissimus hostis esset. Nam cum in primis omnem hereditariam dignitatem, que michi ab illa sede debebatur superbo ausu rapuisses, longius inde  progrediens, regnum Italie pessimis artibus alienare temptasti. Nec hoc contentus, in reuerentissimos episcopos, qui nobis uelut dulcissima membra uniti sunt, manum mittere non timuisti, eosque superbissimis iniuriis acerbissimisque contumeliis contra diuina et humana iura, ut ipsi aiunt, exagitasti [254 1Kb] . Que omnia cum ego quadam patientia dissimularem, tu hoc non patientiam sed ignauiam estimans [255 1Kb] , in ipsum caput insurgere ausus es, mandans que nosti, scilicet, ut tuis uerbis utar, quod aut tu morereris aut michi animam regnumque tolleres. Hanc inauditam contumaciam ego non uerbis sed re confutandam diiudicans, generalem conuentum omnium regni primatum ipsis supplicantibus habui. Ubi cum  ea que hactenus metu et reuerentia tacebantur in medium deducta fuissent, ueris assertionibus illorum, quas ex ipsorum litteris audies, palam factum est, te nullatenus in apostolica sede posse persistere. Quorum sententie, quia iusta et probabilis coram Deo hominibusque uidebatur, ego quoque assentiens, omne tibi papatus ius, quod habere uisus es, abrenuntio, atque ut a sede Urbis, cuius michi patriciatus,  Deo tribuente et iurato Romanorum assensu, debetur, ut descendas, edico.«

»Hec series nostre epistole ad Hildebrandum monachum. Quam idcirco et uobis scripsimus, ut et uobis nostra uoluntas, et nobis, immo Deo et nobis, uestra satisfaciat caritas. Exsurgite [256 1Kb] igitur in eum, fidelissimi, et sit primus in fide primus in eius dampnatione. Non autem ut sanguinem eius fundatis dicimus, quippe cum maior sibi sit post depositionem pena uita quam mors, sed ut eum, si nolit descendere, cogatis, et alium communi omnium episcoporum et uestro consilio a nobis electum in apostolicam sedem recipiatis, qui quod iste in ecclesia uulnerauit, curare et uelit et possit.«

»67. Heinricus  , non usurpatiue sed pia Dei  ordinatione rex, Hildebrando, iam non apostolico sed falso monacho. Hanc talem pro confusione [257 1Kb] tua salutationem promeruisti, qui nullum in ecclesia ordinem preteristi, quem confusionis non honoris, maledictionis non benedictionis, participem non feceris. Ut enim de multis pauca et egregia loquamur, rectores sancte ecclesie, uidelicet archiepiscopos, episcopos, presbyteros, non modo non tangere sicut christos Domini timuisti, quin sicut seruos, nescientes quid faciat dominus eorum, sub pedibus tuis calcasti; in quorum conculcatione tibi fauorem ab ore uulgi comparasti; quos omnes nichil scire, te autem solum omnia nosse iudicasti. Qua utique scientia non ad edificationem, sed ad destructionem  uti studuisti, ut iure [258 1Kb] beatum Gregorium, cuius nomen tibi uendicasti, de te prophetasse credamus sic dicentem: »Ex affluentia subiectorum plerumque animus prelati extollitur, et estimat se plus omnibus nosse, cum se uidet plus omnibus posse.« Et nos quidem hec omnia sustinuimus, dum apostolice sedis honorem seruare studuimus. Sed tu humilitatem nostram timorem fore intellexisti, ideoque et in ipsam regiam potestatem nobis a Deo concessam exsurgere non timuisti, quam te nobis auferre [259 1Kb] ausus es minari, quasi nos a te regnum acceperimus, quasi in tua et non in Dei manu sit regnum uel imperium; qui Dominus noster iehsu Christus nos ad regnum, te autem non uocauit ad sacerdotium. Tu enim his gradibus  ascendisti: scilicet astutia, quod monachica professio abhominatur, pecuniam, pecunia fauorem, fauore ferrum, ferro sedem pacis adisti, et de sede pacis pacem turbasti, dum subditos in prelatos armasti, dum episcopos nostros a Deo uocatos, tu, non uocatus, spernendos docuisti, dum laicis ministerium eorum super sacerdotes usurpasti, ut ipsi deponant [260 1Kb] uel contempnent [261 1Kb] , qui ipsos a manu  Domini per impositionem manuum episcoporum docendos [262 1Kb] acceperant. Me quoque, qui [263 1Kb] licet indignus inter christos ad regnum sum unctus, tetigisti, quem sanctorum Patrum traditio soli Deo iudicandum docuit, nec pro aliquo crimine, nisi a fide, quod absit, exorbitauerimus, deponendum asseruit, cum etiam Iulianum apostatam prudentia sanctorum episcoporum non sibi sed soli Deo iudicandum deponendumque commiserit. Ipse [264 1Kb] uerus papa beatus Petrus clamat: »Deum timete, regem honorificate.« Tu autem quia Deum non times, me, constitutum eius, inhonoras. Unde beatus Paulus, ubi angelo de celo, si predicauerit alia, non pepercit, te quoque in terris alia docentem non excepit. Ait enim: »Si quis, uel ego, uel etiam angelus  e celo, preter id quod euangelizauimus, uobis euangelizauerit, anathema sit.« Tu ergo hoc anathemate et omnium episcoporum nostrorum iudicio et nostro dampnatus descende, uindicatam sedem apostolicam relinque! Alius in solium [265 1Kb] beati Petri ascendat, qui nulla uiolentiam [266 1Kb] religione palliet, sed beati Petri sanam doctrinam doceat. Ego enim [267 1Kb] Heinricus [268 1Kb] rex Dei gratia, cum omnibus episcopis nostris tibi dicimus: Descende, descende [269 1Kb] .«

68. Que littere cum domno pape, in basilica Lateranensi sancte synodo presidenti, fuissent allate, et coram synodo palam recitate, tanta fit in ecclesia commotio, ut idem legatus, nisi inter apostolici pedes defensionem inuenisset, membratim  laniatus interisset miserabiliter. Sequenti uero die domnus papa coram ipsa [270 1Kb] synodo declarauit, quotiens et quanta mansuetudine regem de magnis criminibus corripuisset, ut [271 1Kb] episcopos a captiuitate solueret quanta suauitate rogasset, apostolica auctoritate iussisset; et pro paterna dulcedine quantam superbie amaritudinem recepisset. Deinde cunctis acclamantibus ne talis contumelia remaneret inulta, omnium consilio et consensu Heinricum synodali iudicio dampnauit, regisque nomine et honore priuatum anathematis gladio percussit, litterasque in regnum Theutonicorum misit, quarum hic exemplar supponere placuit:

69. »Gregorius [272 1Kb] episcopus , seruus seruorum Dei, omnibus qui se cupiunt  annumerari inter oues quas Christus beato Petro commisit, salutem et apostolicam benedictionem. Audistis, fratres, nouam et inauditam presumptionem, audistis scismaticorum sceleratam et nomen Domini in beato Petro blasphemantium garrulitatem et audaciam; audistis superbiam ad iniuriam et contumeliam  sancte et apostolice sedis elatam, qualem uestri patres nec uiderunt nec audierunt umquam [273 1Kb] , nec scripturarum series aliquando a paganis uel hereticis docet emersam. Cuius mali etsi quod [274 1Kb] umquam post fundatam ecclesiam [275 1Kb] et propagatam fidem Christi processisset exemplum, omnibus tamen fidelibus pro tanto contemptu et conculcatione apostolice, immo diuine auctoritatis, dolendum foret et gemendum. Quapropter si beato Petro claues regni celorum a domino [276 1Kb] nostro Iesu Christo traditas [277 1Kb] creditis, et uobis per manus ipsius ad eterne uite gaudia introitum parare [278 1Kb] cupitis, cogitandum uobis est, quantum nunc de irrogata sibi contumelia [279 1Kb] dolere debeatis. Nisi enim hic, ubi per discrimina temptationum uestra fides et corda  probantur, socii passionum efficiamini, procul dubio non estis digni, ut participes future consolationis, et filii regni, celestem coronam et gloriam sortiamini. Rogamus igitur caritatem uestram, ut instanter diuinam misericordiam implorare studeatis, quatenus aut corda impiorum ad penitentiam uertat, aut reprimendo eorum nefanda consilia, quam insipientes et stulti sint qui petram fundatam [280 1Kb] in Christo euertere et diuina priuilegia [281 1Kb] uiolare conantur, ostendat [282 1Kb] .

70. »Beate Petre apostolorum princeps, inclina queso [283 1Kb] pias aures tuas nobis, et audi me seruum tuum, quem ab infantia nutristi, et usque ad hanc diem de manu iniquorum liberasti, qui me pro tua  fidelitate oderunt et odiunt. Tu michi testis es, et domina mea mater Dei [284 1Kb] , et beatus Paulus, frater tuus, inter omnes sanctos, quod tua sancta Romana ecclesia me inuitum ad sua gubernacula traxit, et ego non rapinam arbitratus sum ad sedem tuam ascendere, potiusque uolui uitam meam finire in peregrinatione quam locum tuum pro gloria mundi, pro seculari ingenio arripere. Et ideo [285 1Kb] ex [286 1Kb] tua gratia, non ex meis operibus credo, quod placuit tibi et placet, ut populus christianus tibi specialiter commissus, michi obediat specialiter pro uice tua michi commissa, et michi tua gratia est potestas a Deo data ligandi et soluendi in celo et in terra. Hac itaque fiducia fretus, pro ecclesie tue honore et defensione, ex parte omnipotentis Dei Patris et  Filii et Spiritus sancti, per tuam potestatem et auctoritatem Heinrico regi filio Heinrici imperatoris, qui contra tuam ecclesiam inaudita superbia insurrexit, totius regni Theutonicorum et Italie gubernacula contradico, et omnes Christianos a uinculo iuramenti, quod sibi fecerunt uel facient, absoluo,  et ut nullus ei sicut regi seruiat interdico. Dignum est enim, ut qui studet [287 1Kb] honorem ecclesie tue minuere [288 1Kb] , ipse honorem amittat quem uidetur habere. Et quia sicut christianus contempsit obedire, nec ad Deum rediit quem dimisit, participando excommunicatis, et multas iniquitates faciendo, meaque monita, que pro sua salute sibi misi, te teste spernendo, seque ab ecclesia tua, temptans eam scindere, separando, uinculo eum anathematis uice tua alligo, et sic eum ex fiducia tua alligo, ut sciant gentes et comprobent, quia tu es Petrus, et super tuam [289 1Kb] petram filius Dei uiui edificauit ecclesiam suam, et porte inferi non preualebunt aduersus eam.«

71. Deinde non longo tempore transacto, domnus  apostolicus, ne regem magis iniurie sue dolore quam zelo iustitie excommunicasse putaretur, has litteras ad regiones Theutonicas misit, quibus se iuste eum excommunicasse testatur  .

72. »Gregorius episcopus seruus, seruorum Dei, omnibus episcopis, ducibus et [290 1Kb] comitibus, ceterisque fidelibus in regno Theutonicorum [291 1Kb] christianam fidem defendentibus, salutem et apostolicam [292 1Kb] benedictionem. Audiuimus, quosdam inter uos de excommunicatione, quam in regem fecimus, dubitare, ac querere utrum iuste excommunicatus sit, et si nostra sententia ex auctoritate legalis censure ea qua debuit deliberatione progressa est. Quapropter, qualiter ad excommunicandum illum adducti simus [293 1Kb] , prout uerius potuimus, teste conscientia  nostra, oculis et intellectibus omnium patefacere curauimus, non tam ut singulas causas, que heu nimium note sunt, quasi [294 1Kb] nostro clamore in publicum proiiciamus, quam ut eorum opinioni satisfaciamus, qui putant, nos spiritualem gladium temere et magis motu animi nostri quam diuino metu et iustitie zelo arripuisse. Cum adhuc in diaconatus officio positi essemus, perlata ad nos de actionibus regis sinistra [295 1Kb] et multum inhonesta fama, propter imperialem dignitatem et reuerentiam patris ac matris eius, necnon propter [296 1Kb] spem ac desiderium correctionis sue sepe eum per litteras et nuntios admonuimus, ut a prauitate sua [297 1Kb] desisteret, et [298 1Kb] memor clarissimi generis ac dignitatis sue, uitam [299 1Kb] moribus, quibus regem et futurum Deo donante  deceret [300 1Kb] imperatorem, institueret. Postquam uero [301 1Kb] ad pontificatus apicem licet indigni uenimus, cum illius etas pariter cresceret et iniquitas, intelligentes Deum omnipotentem tanto [302 1Kb] districtius  de manu nostra animam illius requisiturum, quanto [303 1Kb] nobis ad increpandum illum pre ceteris libertas data fuisset et auctoritas, multo sollicitius eum modis omnibus, arguendo, obsecrando, increpando, ad emendationem uite sue hortati sumus. Qui [304 1Kb] cum sepe nobis deuotas salutationes et litteras mitteret excusans se, cum [305 1Kb] ex etate quod fluxa esset et fragilis, tum quod ab [306 1Kb] his, in quorum manibus curia erat, multotiens sibi male suasum atque consultum sit, monita nostra de die in diem se promptissime suscepturum uerbis quidem promisit, ceterum re et [307 1Kb] exaggeratione culparum penitus conculcauit. Inter hec quosdam familiares suos, quorum consiliis et machinationibus episcopatus et multa monasteria, inductus [308 1Kb] per pretium, lupis  pro pastoribus simoniaca heresi fedauerat, ad penitentiam uocauimus: quatenus et bona ecclesiarum, que per interuentum tam scelerati commercii sacrilega manu susceperant, uenerabilibus locis ad que pertinerent, dum adhuc locus esset emendandi, redderent, et ipsi pro perpetrata iniquitate per lamenta penitudinis Deo satisfacerent. Quos dum ad hec exequenda datas inducias spernere et in consueta nequitia pertinaciter stare cognouimus, sicut dignum erat, sacrilegos et ministros ac membra diaboli a communione et corpore totius ecclesie separauimus, et regem, ut eos a domo sua, a consiliis et omni communione sua sicut excommunicatos expelleret, ammonuimus. Interim uero aggrauescente contra regem Saxonum causa,  cum uires et presidia regni ex maxima parte a se deficere uelle uideret, iterum nobis direxit epistolam supplicem et omni humilitate plenam, in qua omnipotenti Deo et beato Petro ac nobis ualde se culpabilem reddens [309 1Kb] preces etiam obtulit, ut quod [310 1Kb] ex sua culpa in ecclesiasticis causis contra canonicam institutionem [311 1Kb] et decreta sanctorum Patrum factum esset, nostra apostolica prouidentia et auctoritate corrigere studeremus; atque in ea suam nobis per omnia obedientiam, consensum et fidele [312 1Kb] promisit adiutorium. Hoc idem etiam postea a confratribus [313 1Kb] et legatis nostris, Humberto Prenestino episcopo, et Geraldo Ostiensi episcopo, quos ad illum misimus, ad penitentiam susceptus, in illorum manus per sacratas stolas quas in collo  tenebant, repromittendo confirmauit. Deinde post aliquod tempus [314 1Kb] commisso cum Saxonibus prelio, rex pro uictoria quam adeptus est tales Deo grates et uictimas obtulit, ut uota que de emendatione sua  fecerat continuo frangeret, et nichil eorum que promiserat attendens, excommunicatos in suam familiaritatem et communionem reciperet, et ecclesias in eam quam consueuerat confusionem traheret. Qua de re graui dolore percussi, quamquam [315 1Kb] post contempta celestis regis beneficia pene omnis spes correctionis eius nobis ablata sit, adhuc tamen animum eius temptandum fore decreuimus, magis cupientes, eum apostolicam mansuetudinem audire quam experiri seueritatem. Itaque misimus ei epistolas commonitorias, ut meminerit quid et cui promiserit, ne credat se posse fallere Deum, cuius quanto prolixior est patientia, tanto seuerior est, cum iudicare ceperit, ira; neu inhonoret Deum honorantem se, nec [316 1Kb] potentiam suam ad Dei contemptum  et apostolicam temptet extendere contumeliam, sciens quod superbis Deus resistit, humilibus autem dat gratiam. Preterea misimus ad eum tres religiosos uiros, suos utique fideles, per quos eum secreto monuimus, ut penitentiam ageret de sceleribus suis, que quidem horrenda dicta sunt, pluribus autem nota et in multis partibus diuulgata; propter que eum non excommunicari solum usque ad condignam satisfactionem, sed ab omni honore regni absque spe recuperationis debere destitui diuinarum et humanarum legum testatur auctoritas. Postremo nisi excommunicatos a sua participatione diuideret, nos nichil aliud de eo iudicare aut discernere [317 1Kb] posse, nisi ut separatus ab ecclesia in  excommunicatorum consortio foret, cum quibus [318 1Kb] potius quam cum Christo partem habere elegit. Sane si nostra monita suscipere et uitam suam corrigere uellet. Deum testem inuocauimus et inuocamus, quantum nos de eius salute et honore gauderemus, et cum quanta caritate eum in gremium sancte ecclesie amplecteremur, utpote eum qui princeps populi constitutus et amplissimi regni gubernacula tenens, catholice pacis et iustitie defensor esse deberet. uerum quanti ipse aut scripta aut per legatos missa nostra uerba fecerit, eius facta declarant. Qui indigne ferens se a quoquam reprehendi aut corripi, non solum a perpetratis ad emendationem reuocari non potuit, sed ampliori conscientie sue furore arreptus, non prius cessauit,  donec episcopos pene omnes in Italia, in Theutonicis uero partibus quotquot potuit, circa fidem Christi naufragare fecit, dum eos debitam beato Petro et apostolice sedi obedientiam et honorem a [319 1Kb] Domino nostro Iesu Christo concessum abnegare subegit. Cum igitur iniquitatem eius ad summum prodisse uidimus, pro his causis, uidelicet primum, quod ab eorum communione qui pro sacrilegio et reatu simoniace heresis excommunicati  sunt, se abstinere noluit; deinde quod pro criminosis actibus sue uite penitentiam non dico suscipere sed nec promittere quidem uoluit, mentita ea fide quam in manus legatorum nostrorum promiserat; necnon quod corpus Christi, id est unitatem sancte ecclesie, scindere non expauit: pro his, inquam, culpis synodali iudicio eum excommunicauimus, ut quem mites non potuimus, uel seueri ad uiam salutis, Deo adiuuante, reuocare ualeamus, aut si, quod absit, nec districtionis quidem censuram pertimuerit, nostra saltem anima [320 1Kb] negligentie aut timoris discrimini non succumbat. Si quis igitur hanc sententiam iniuste uel irrationabiliter prolatam esse putauerit, si talis est ut sacris regulis intelligentie sensum prebere non uelit, nobiscum  inde agat, et non quid nos sed quid [321 1Kb] diuina auctoritas doceat, quid decernat [322 1Kb] , quid consona uox sanctorum patrum iudicet, patienter audiens acquiescat. Nos tamen non estimamus quemquam fidelium, qui ecclesiastica statuta nouerit, hoc errore teneri, ut non hoc, et si publice affirmare non audeat, uel in corde suo recte factum esse perhibeat; quamquam et si nos, quod Deus [323 1Kb] auertat, non satis graui de causa aut minus ordinate eum huiusmodi uinculo ligauerimus, sicut sancti patres asserunt, non idcirco spernenda esset sententia, sed absolutio cum omni humilitate querenda. uos autem, dilectissimi, qui iustitiam Dei non pro regia indignatione, non pro aliquo periculo deserere uoluistis,  fatuitatem eorum qui de execratione et mendacio in consummatione [324 1Kb] paruipendentes, uiriliter state et confortamini in Domino, scientes, quod illius partem defenditis, qui insuperabilis rex et [325 1Kb] magnificus triumphator iudicaturus est uiuos et mortuos, reddens unicuique secundum opus suum. De cuius multimoda retributione et uos certi esse poteritis, si usque in finem fideles et inconcussi in eius ueritate perstiteritis. Propter quod et nos incessanter pro uobis rogamus Dominum [326 1Kb] , ut det uobis uirtutem corroborari per Spiritum sanctum in nomine eius, et conuertat cor regis ad penitentiam; ut et ipse aliquando agnoscat, nos et uos multo uerius amare eum, quam qui nunc suis iniquitatibus obsequuntur et fauent. Qui si Deo inspirante uoluerit  resipiscere, quicquid contra nos moliatur, semper tamen nos ad recipiendum eum in sanctam communionem, prout uestra caritas nobis consuluerit, paratos inueniet.«

73. Postea uero, ut excommunicationem quam fecerat amplius confirmaret, has litteras misit in Theutonicas regiones:

»Gregorius episcopus , seruus seruorum Dei, dilecto in  Christo fratri N. [327 1Kb] episcopo salutem et apostolicam benedictionem. Quod ad perferendos labores ac pericula pro defensione ueritatis te paratum intelligimus, diuini muneris esse non dubitamus, cuius [328 1Kb] hec est ineffabilis gratia et mira clementia, quod numquam electos suos penitus aberrare permittit, numquam funditus labefactari aut deiici sinit, dum eos persecutionis tempore quadam utili probatione discussos, etiam post trepidationem aliquam semet ipsis fortiores faciat. Quoniam autem, sicut inter ignauos alium, quo turpius alio fugiat, timor exanimat [329 1Kb] , ita etiam inter strenuos alium, quo fortius alio agat, quo ardentius prorumpat [330 1Kb] , uirile pectus inflammat: hoc caritati tue exhortationis uoce curauimus commendare, ut eo magis in  acie christiane religionis stare te delectet inter primos, quo eos non dubitas uictori Deo proximos atque dignissimos. Quod autem postulasti, te quasi nostris scriptis iuuari ac premuniri contra illorum insaniam, qui nefando ore garriunt, auctoritatem sancte apostolice sedis non potuisse regem Heinricum [331 1Kb] , hominem christiane legis contemptorem, ecclesiarum uidelicet et imperii destructorem atque hereticorum auctorem et consentaneum, excommunicare, nec quemquam a sacramento fidelitatis eius absoluere, non adeo [332 1Kb] necessarium nobis uidetur cum huius rei tam multa ac certissima documenta in sacrarum scripturarum paginis reperiantur. Neque enim credimus eos, qui ad cumulum sue dampnationis ueritati impudenter [333 1Kb] detrahunt  et contradicunt, hoc ad sue defensionis audaciam tam ignorantia quam misere desperationis uecordia coaptasse. Nec mirum; mos est enim reproborum ob sue nequitie protectionem [334 1Kb] consimiles sibi defendere, quia pro nichilo habent mendacii perditionem incurrere. Nam ut de multis pauca dicamus, quis ignorat uocem Domini ac saluatoris nostri Iesu Christi dicentis in euangelio: »Tu es Petrus, et super hanc petram edificabo ecclesiam meam, et porte inferi non preualebunt aduersus eam. Et tibi dabo claues regni celorum, et quodcumque ligaueris super terram, erit ligatum et in celis, et quodcumque solueris super terram, erit solutum et in celis?«  Numquid hic sunt reges excepti, aut non sunt, de ouibus quas  filius Dei beato Petro commisit? Quis, rogo, in hac uniuersali [335 1Kb] concessione ligandi atque soluendi, a potestate Petri se exclusum esse existimat, nisi forte infelix ille, qui iugum Domini [336 1Kb] portare nolens, diaboli se subiicit oneri, et in numero ouium Christi esse recusat? Cui tamen hoc ad miseram libertatem minime proficit, quia potestatem Petri diuinitus sibi concessam a superba ceruice excutit; quoniam quanto eam quisque per elationem ferre abnegat, tanto durius ad dampnationem suam in  iudicio portat. Hanc itaque diuine uoluntatis institutionem, hoc firmamentum dispensationis ecclesie, hoc priuilegium beato [337 1Kb] Petro apostolorum principi celesti decreto principaliter traditum atque firmatum sancti patres cum magna ueneratione suscipientes atque seruantes, sanctam Romanam ecclesiam tam in generalibus conciliis, quam etiam in ceteris scriptis et gestis suis uniuersalem matrem appellauerunt; et sicut eius documenta in confirmatione fidei et eruditione sacre religionis, ita etiam iudicia susceperunt; in hoc consentientes et quasi uno spiritu et una uoce concordantes, omnes maiores res et precipua negotia, necnon omnium ecclesiarum iudicia, ad eam quasi ad matrem et caput debere referri; ab ea nusquam appellari, iudicia eius a nemine  retractari aut refelli debere aut posse. Unde beatus Gelasius papa Anastasio imperatori scribens , diuina fultus auctoritate, quid et qualiter de principatu sancte et apostolice sedis sentire deberet, hoc modo eum instruxit: »Etsi, inquit, cunctis generaliter sacerdotibus recte diuina tractantibus, fidelium [338 1Kb] conuenit colla submitti, quanto potius sedis illius presuli consensus est adhibendus quem cunctis sacerdotibus et diuinitas summa uoluit preminere, et subsequens ecclesie generalis iugiter pietas celebrauit?« Ubi prudentia tua euidenter aduertit, numquam quolibet penitus humano consilio equare se quemquam posse illius priuilegio uel confessioni, quem [339 1Kb] Christi uox pretulit uniuersis, quem ecclesia ueneranda semper confessa est et habet  deuota primatem. Item Iulius papa orientalibus episcopis scribens, de potestate eiusdem sancte et apostolice sedis ait  »Decuerat uos, fratres, aduersus sanctam Romanam et apostolicam ecclesiam limate [340 1Kb] , et non ironice loqui, quoniam et ipse Dominus noster iehsu Christus eam decenter allocutus ait:« »Tu es Petrus, et super hanc petram edificabo ecclesiam meam et porte inferi non preualebunt aduersus eam, et tibi dabo claues regni celorum.« »Habet enim potestatem singulari priuilegio sibi concessam, aperire et clauderet ianuam regni celestis quibus uoluerit.« Cui ergo aperiendi et claudendi celi data est potestas, de terra iudicare non licet? Absit. Num retinetis, quod ait beatus Paulus apostolus: »Nescitis quia angelos iudicabimus,  quanto magis secularia.« Beatus quoque Gregorius papa  reges [341 1Kb] a sua dignitate cadere statuit, qui apostolice sedis decreta uiolare presumpserint scribens ad quendam senatorem [342 1Kb] his uerbis: »Si quis regum, sacerdotum, iudicum [343 1Kb] atque secularium personarum hanc constitutionis nostre paginam agnoscens, contra eam uenire temptauerit, potestatis honorisque sui dignitate [344 1Kb] careat, reumque se diuino iudicio existere de perpetrata iniquitate cognoscat, et nisi ea que ab illo sunt male  ablata restituerit, uel digna penitentia illicite acta defleuerit, a sacratissimo corpore ac sanguine Domini redemptoris nostri Iesu Christi alienus fiat, atque in eterno examine districte ultioni subiaceat.« Quod si beatus Gregorius, doctor utique mitissimus, reges, qui statuta sua super unum xenodochium uiolarent, non modo deponi, sed etiam excommunicari atque in eterno examine dampnari decreuit; quis [345 1Kb] , nos Heinricum [346 1Kb] , non solum apostolicorum iudiciorum contemptorem, uerum etiam ipsius matris ecclesie, quantum in ipso est, conculcatorem, totiusque regni et ecclesiarum improbissimum predonem et atrocissimum destructorem, deposuisse et excommunicasse reprehendat, nisi forte similis eius; sicut beato Petro docente cognouimus in epistola de  ordinatione Clementis, in qua sic ait: »Si quis amicus fuerit his, quibus ipse---de eodem Clemente dicens---non loquitur, unus est et ipse ex illis, qui exterminare Dei ecclesiam uolunt; et cum corpore nobiscum esse uidetur, mente et animo contra nos est, et est multo nequior hostis hic, quam illi, qui foris sunt et euidenter inimici.« Hic enim [347 1Kb] per amicitiarum speciem que inimica sunt gerit, et ecclesiam dispergit ac uastat. Nota ergo, carissime, si eum, qui amicitia uel colloquio his, quibus papa pro actibus suis auersus [348 1Kb] est, associatur, tam grauiter iudicat: quanta illum ipsum, cui pro actibus suis auersus [348 1Kb] est, animaduersione dampnat. Sed ut ad rem redeamus, itane dignitas a secularibus et Deum  ignorantibus inuenta, non subiicietur ei dignitati quam omnipotentis Dei prouidentia ad honorem suum inuenit mundoque misericorditer tribuit? Cuius filius sicut Deus et homo indubitanter creditur [349 1Kb] , ita summus sacerdos, caput omnium sacerdotum, ad dexteram Patris sedens, et pro nobis semper interpellans habetur, qui seculare regnum, unde filii seculi tument, despexit et ad sacerdotium crucis spontaneus uenit. Quis nesciat, reges et duces ab his [350 1Kb] habuisse principium, qui Deum ignorantes, superbia, rapinis, perfidia, homicidiis, postremo uniuersis pene sceleribus, mundi principe uidelicet [351 1Kb] diabolo agitante, super pares, scilicet [351 1Kb] , homines [351 1Kb] , dominari ceca cupidine et intolerabili presumptione affectauerunt? Qui uidelicet, dum sacerdotes  Domini ad uestigia sua inclinare contendunt, cui rectius comparantur, quam ei [352 1Kb] qui est caput super omnes filios superbie, qui ipsum summum pontificem, sacerdotum caput, Altissimi [353 1Kb] filium [353 1Kb] temptans, et omnia illi mundi regna promittens ait: »Hec omnia tibi dabo, si procidens adoraueris me!«  Quis dubitet, sacerdotes Christi regum et principum omniumque fidelium patres et magistros censeri? nonne miserabilis insanie esse cognoscitur, si filius patrem, discipulus magistrum sibi conetur subiugare, et iniquis obligationibus illum  sue potestati subiicere, a quo credit non solum in terra, sed etiam in celis se ligari posse et solui? Hec, sicut beatus Gregorius in epistola ad Mauritium imperatorem directa commemorat , Constantinus magnus imperator, omnium regum et principum fere totius orbis dominus, euidenter intelligens, in sancta synodo Nicena [354 1Kb] post omnes episcopos ultimus residens, nullam iudicii sententiam super [355 1Kb] eos dare presumpsit, sed illos etiam deos uocans, non suo debere subesse iudicio, uerum se ab illorum pendere arbitrio iudicauit. Supradicto quoque Anastasio imperatori prelibatus papa Gelasias persuadens, ne ille intimatam suis sensibus ueritatem arbitraretur iniuriam, subintulit dicens: »Duo sunt quippe, imperator auguste, quibus principaliter  hic mundus regitur, auctoritas sancta pontificum et regalis potestas; in quibus tanto grauius est pondus sacerdotum, quantum etiam pro ipsis regibus hominum in diuino reddituri sunt examine rationem.« Et paucis interpositis inquit: »Nosti itaque inter hec illorum te pendere iudicio, non illos ad tuam uelle [356 1Kb] redigi uoluntatem.« Talibus ergo institutis talibusque fulti auctoritatibus, plerique pontificum alii reges, alii imperatores excommunicauerunt. Nam si speciale aliquod de personis principum requiratur exemplum, beatus Innocentius papa Archadium imperatorem, quia consensit, ut sanctus Iohannes Crisostomus [357 1Kb] a sede sua pelleretur, excommunicauit. Alius item Romanus pontifex  [358 1Kb] regem Francorum, non tam pro suis iniquitatibus, quam pro eo quod tante potestati non erat [359 1Kb] utilis, a regno deposuit, et Pipinum Karoli Magni imperatoris patrem in eius loco substituit, omnesque Francigenas a iuramento fidelitatis quod illi fecerant absoluit. Quod etiam ex frequenti auctoritate sepe agit ecclesia sancta, cum milites absoluit a uinculo iuramenti; quod factum est his episcopis, qui apostolica auctoritate a pontificali gradu deponuntur. Et beatus Ambrosius licet sanctus, non tamen uniuersalis ecclesie episcopus, pro culpa que aliis sacerdotibus non adeo grauis uidebatur, Theodosium magnum imperatorem excommunicans ab ecclesia exclusit. Quod etiam in suis scriptis ostendit, quod aurum non ita pretiosius sit plumbo, quam regia potestate  altior sit dignitas sacerdotalis, hoc modo circa principium sui pastoralis scribens: »Honor, fratres, et sublimitas episcopalis nullis poterit comparationibus adequari. Si regum fulgori compares et principum diademati, longe erit inferius, quam si plumbi metallum ad auri fulgorem compares; quippe cum uideas regum colla et principum, summitti genibus sacerdotum, et exosculata eorum dextera, eorum se credant orationibus communiri.« Et post pauca: »Hec cuncta, fratres, ideo nos premisisse debetis agnoscere, ut ostenderemus, nichil  esse in hoc seculo sacerdotibus excellentius, nichil sublimius episcopis reperiri.« Meminisse etiam debet fraternitas tua, quia maior potestas exorciste conceditur, cum spiritualis imperator ad abigendos demones constituitur, quam alicui laicorum causa secularis dominationis tribui possit. Omnibus regibus nempe et principibus terre, qui religiose non uiuunt, et in [360 1Kb] actibus suis Deum ut oportet, non metuunt, demones heu proh dolor! dominantur, et misera seruitute confundunt. Tales enim non diuino ducti amore, sicut religiosi sacerdotes ad honorem Dei et utilitatem animarum preesse cupiunt, sed ut intolerabilem superbiam ostentent animique libidinem expleant, ceteris dominari affectant. De quibus beatus Augustinus in libro primo de doctrina  christiana dicit: »Cum uero etiam eis, qui sibi naturaliter pares sunt, hoc est hominibus, quilibet dominari affectatur, intolerabilis omnino superbia est.« Porro autem exorciste, ut diximus, supra demones a Deo imperium habent; quanto igitur magis super eos, qui demonibus subiecti et membra sunt demonum? Si ergo his tantum preeminent exorciste, quanto amplius sacerdotes? Preterea omnis rex christianus ad exitum ueniens ut [361 1Kb] carcerem euadat inferni, ut de tenebris in lucem tendat ut de peccatorum uinculis in Dei iudicio absolutus appareat, sacerdotis opem supplex ac miserandus requirit. Quis autem non modo sacerdotum, uerum etiam laicorum in extremis positus, pro sue anime salute terreni regis implorauit auxilium?  Quis [362 1Kb] uero regum aut imperatorum aliquem christianum ex imposito sibi officio ualet sacro baptismatis ex diaboli potestate eripere, et inter filios Dei connumerare, sanctoque [363 1Kb] chrismate premunire? Et quod maximum est in christiana religione, quis eorum ualet proprio ore corpus et sanguinem Domini conficere? uel cui eorum data est potestas ligandi soluendique in celo et in terra? Ex quibus aperte colligitur, quanta potestate precellat dignitas sacerdotum. Aut quis eorum potest aliquem clericum in sancta ecclesia ordinare? quanto minus pro aliqua culpa eum deponere? Namque in ecclesiasticis ordinibus maioris potestatis est deponere quam ordinare. Episcopi enim possunt  alios episcopos ordinare, sed nullo modo sine auctoritate apostolice sedis deponere. Quis igitur uel tenuiter sciolus dubitet sacerdotes regibus anteferre [364 1Kb] ? Quod si reges pro peccatis suis a sacerdotibus sunt iudicandi, a quo rectius quam a Romano pontifice sunt iudicandi? Ad summam quoslibet bonos christianos multo conuenientius quam malos principes reges intelligi decet. Isti enim gloriam Dei querendo semetipsos strenue regunt; at illi non que Dei sunt sed sua querentes, sibimet hostes,  alios tyrannice opprimunt. Hi ueri regis Christi, illi uero diaboli corpus sunt. Isti ad hoc sibi imperant, ut cum [365 1Kb] summo imperatore eternaliter regnent; illorum uero id potestas agit, ut cum tenebrarum principe, qui rex est super omnes filios superbie, eterna dampnatione dispereant. Nec ualde sane mirandum est, quod mali pontifices iniquo regi, quem adeptis male per eum honoribus diligunt metuuntque [366 1Kb] , consentiunt; qui simoniace quoslibet ordinando, Deum pro uili etiam pretio uendunt. Nam sicut electi insolubiter [367 1Kb] suo capiti uniuntur, ita et reprobi maxime contra bonos, ei qui malitie caput est, pertinaciter federantur. Contra quos profecto non tam disserendum, quam pro eis est lacrimosis planctibus ingemendum, ut omnipotens  Deus illos a laqueis Sathane quibus captiui tenentur eripiat, et tandem aliquando uel post pericula ad agnitionem ueritatis perducat. Hec de regibus et imperatoribus, quia [368 1Kb] singulari gloria nimium tumidi, non Deo sed sibi regnant. Sed quia nostri est officii, unicuique secundum ordinem uel dignitatem, qua uidetur uigere, exhortationem distribuere: imperatoribus et regibus [369 1Kb] ceterisque principibus, ut elationes maris et superbie fluctus comprimere ualeant, arma humilitatis Deo auctore prouidere curamus. Scimus enim, quia mundana gloria et secularis cura eos permaxime, qui presunt, ad elationem trahere solet; qua semper neglecta humilitate, propriam querendo gloriam, fratribus cupiant preminere. Deinde [370 1Kb] uidetur utile maxime imperatoribus  et regibus, ut cum mens illorum [371 1Kb] ad alta se erigere et pro singulari uult gloria oblectare, inueniat quibus se modis humiliet, atque unde gaudebat [372 1Kb] , sentiat plus timendum. Perspiciant ergo diligenter, quam periculosa, quamue timenda sit imperatoria uel regia dignitas, in qua paucissimi saluantur, et illi qui Deo miserante ad salutem ueniunt, non eque ut multi pauperum, iudicio sancti Spiritus in sancta ecclesia glorificantur [373 1Kb] . A mundi enim principio usque ad hec nostra tempora in tota authentica scriptura non inuenimus septem imperatores uel reges, quorum uita fuerit adeo precipua, religione et uirtute signorum decorata, sicut uniuersalis [374 1Kb] multitudinis seculi contemptorum,  licet eorum plures credamus apud omnipotentem Deum misericordie salutem inuenisse. Namque ut de apostolis et martyribus taceamus, quis imperatorum uel regum eque ut beatus Martinus, Antonius, et Benedictus miraculis claruit? Quis [375 1Kb] imperator aut rex mortuos suscitauit, leprosos mundauit, cecos illuminauit? Ecce Constantinum pie memorie imperatorem, Theodosium, et Honorium Carolum, et Ludowicum, iustitie amatores, christiane religionis propagatores, ecclesiarum  defensores, sancta quidem ecclesia laudat [376 1Kb] et ueneratur, non tamen eos [377 1Kb] fulsisse tanta miraculorum gloria iudicat. Preterea ad quot nomina regum uel imperatorum basilicas seu altaria dedicari, uel ad eorum honorem sancta ecclesia missas statuit celebrari? Timeant reges aliique principes, ne quanto se ceteris hominibus in hac uita preferri gaudent, tanto amplius eternis incendiis subiiciantur. Unde scriptum est: »Potentes potenter tormenta patientur .« De tot enim hominibus Deo reddituri sunt rationem, quot sue dominationi subditos habuerunt. Quod si alicui religioso priuato non paruus labor est unam suam animam custodire, quantus labor imminet principibus super multis milibus animarum? Preterea si iudicium  sancte ecclesie ualde constringit peccatorem pro unius hominis interfectione, quid erit de his qui multa milia morti tradunt pro huius mundi honore; qui licet ore aliquando dicant: »Mea culpa,« pro multorum occisione tamen in corde gaudent, in sui quasi honoris extensione, noluntque non fecisse quod egerunt, neque dolent quod fratres suos in tartarum compulerunt. Cumque ex toto corde eos non penitet, neque uolunt humano sanguine adquisita uel detenta omittere, illorum penitentia apud Deum sine digno penitentie fructu manet. Unde profecto ualde est timendum atque ad memoriam eorum crebro reuocandum, quia sicut prefati sumus, a mundi principio paucissimi per diuersa terrarum regna reges sancti ex innumerabili eorum  multitudine reperiuntur; cum in una tantum pontificum sertatim [378 1Kb] sede, uidelicet Romana, a tempore beati Petri apostoli fere centum inter sanctissimos computentur. Cur autem hoc, nisi quia reges terre et principes uana gloria delectati, sicut prelibatum est, que sua sunt spiritualibus preferunt; religiosi autem pontifices uanam gloriam despicientes, que Dei sunt carnalibus rebus preponunt. Illi in se delinquentes [379 1Kb] facile puniunt, in Deum peccantes equo animo ferunt; isti in se peccantibus cito ignoscunt [380 1Kb] , Deum offendentibus non leuiter parcunt. Illi terrenis actibus nimium dediti spiritualia parui pendunt; isti celestia sedulo meditantes que sunt terrena contempnunt. Admonendi  sunt ergo omnes christiani, qui cum Christo regnare cupiunt, ne ambitione secularis potestatis regnare affectent, sed potius pre oculis habeant, quod beatus Gregorius papa sanctissimus in libro Pastorali admonet [381 1Kb] , dicens: »Inter hec itaque quid sequendum, quidue timendum, nisi ut uirtutibus pollens coactus ad regnum ueniat, uirtutibus uacuus ne coactus accedat. Quod si ad apostolicam sedem, in qua rite ordinati meritis beati Petri apostoli meliores efficiuntur, qui Deum timent [382 1Kb] , coacti  ueniunt cum magno timore: ad regni solium cum quanto timore [383 1Kb] accedendum, in quo etiam boni et humiles, sicut in Saul et Dauid cognoscitur, deteriores fiunt? Nam quod de apostolica sede prelibauimus, in decretis beati Symmachi [384 1Kb] pape, licet experimento sciamus, sic continetur: »Ille, scilicet beatus Petrus, perhennem meritorum dotem cum hereditate innocentie misit ad posteros.« Et post pauca: »Quis enim sanctum dubitet esse, quem apex tante dignitatis attollit, in qua si desint [385 1Kb] bona acquisita per meritum, sufficiunt que a loci decessore prestantur; aut enim claros ad hec fastigia [386 1Kb] erigit, aut eos qui eriguntur illustrat.« Quapropter quos sancta ecclesia sua sponte ad imperium uel regimen [387 1Kb] deliberato consilio aduocat,  non pro transitoria gloria sed pro multorum salute humiliter obediant, et semper caueant quod beatus Gregorius in eodem libro Pastorali testatur: »Apostate quippe angelo similis efficitur, dum homo hominibus esse similis dedignatur. Sic Saul post humilitatis meritum in tumorem superbie culmine potestatis excreuit. Per humilitatem quippe prelatus est, per superbiam reprobatus. Domino attestante, qui ait: »Nonne cum esses paruulus in oculis tuis, caput te constitui in tribubus Isrel?«  Et paulo inferius: »Miro autem modo cum apud se paruulus, apud Dominum magnus; cum uero apud se magnus apparuit, apud Dominum paruulus fuit.« uigilanter quoque retinendum, quod Dominus in euangelio dicit: »Ego gloriam  meam non quero ;« et »qui uult inter uos esse primus, sit omnium seruus .« Honorem Dei semper suo preponant; iustitiam, unique suum seruando ius [388 1Kb] , amplectantur atque custodiant; non eant in consilio impiorum, sed religiosis semper acquiescendo corde adhereant; sanctam ecclesiam non querant sicut ancillam sibi subiicere, subiugare; sed permaxime oculos illius [389 1Kb] , uidelicet Domini, sacerdotes, magistros et patres recognoscendo, decenter [390 1Kb] studeant honorare. Nam si carnales matres et patres honorare iubemur, quanto magis spirituales? Si ille qui carnali patri uel matri maledixerit, morte mulctandus est; quid ille qui maledicit patri spirituali  uel matri, meretur? Non carnali amore illecti studeant filium suum gregi, pro quo Christus sanguinem suum fudit, preponere, si meliorem illo et utiliorem possunt inuenire; ne plus Deo diligendo filium, maximum sancte ecclesie inferant detrimentum. Patenter enim Deum et proximum, sicut christianum oportet, non amare conuincitur, qui tante utilitati tamque necessarie sancte matris ecclesie, prout melius potest, negligit prouidere. Hac namque uirtute, id est caritate, neglecta, quicquid  boni aliquis fecerit, omni fructu salutis carebit. Hec itaque humiliter agendo, et amorem Dei et proximi, sicut oportet, seruando, presumant de illius misericordia, qui dixit: »Discite a me, quia mitis sum et humilis corde .« Quem si humiliter imitati fuerint, de regno seruili et transitorio ad regnum uere libertatis et eternitatis transibunt [391 1Kb] , Amen. Ammonemus uos fratres et cepiscopos [392 1Kb] nostros, ne faciem principum trepidantes, ueritatem eis dicere timeatis, incurrentes illud Gregorii: »Cum in terra hominem contra ueritatem quilibet pauet, eiusdem ueritatis iram celitus sustinet.«

74. Legatus regis reuersus , cum regi, qui tunc erat Traiecti, quod erat excommunicatus indicaret, Willehalmi, ipsius urbis episcopi, consilio rex excommunicationem illam nichili [393 1Kb]  pendit. Episcopus quoque idem timens, ne si populus hec audisset, a rege sicut ab excommunicato discederet, inter missas sermonem faciens ad populum derisorie, quod rex esset excommunicatus, indicauit, sed hanc excommunicationem nichil ualere, quibus poterat uerbis, utpote facundus homo, confirmauit. Sed quantum ualeret, in se ipso coactus agnoscere, si liceret ei penitendo a superbia resipiscere. Nam in ipso loco, in quo Romano pontifici derogabat eiusque potestatem uerbosus adnichilare laborabat, ipse mala ualetudine corripitur, in qua usque ad miserandum misere uite finem detinetur. Itaque morbo magis ac magis ingrauescente, dum esset cum eo quidam homo regis, eumque [394 1Kb] rogaret, ut  se cum suo mandato remitteret ad regem: Hoc, inquit, ei mitto mandatum, quod ipse et ego, et omnes eius iniquitati fauentes, dampnati sumus in perpetuum. Cumque a suis qui aderant clericis, ne talia loqueretur, esset ammonitus: Quid aliud, inquit, loquar, nisi quod uerum esse uisibiliter intueor. Ecce enim demones lectum meum circumstant, quatenus me, mox ut expirauero rapiant. Itaque cum fuero de corpore eductus, rogo uos et omnes fideles, ne se fatigent pro me faciendo supplicationes. Hac igitur in desperatione defunctus, nullis orationibus Deo reconciliatus, diu iacebat insepultus, donec Romam mittitur, et inde quesito consilio, ne populus fetore corrumpatur, apostolico iussu sine commendationibus sepelitur. Non longe autem post  mortem suam abbati Cloniacensi [395 1Kb] apparuit, priusquam eum fuisse mortuum cognouisset, et: Non sum, inquit, uiuus, sed uere defunctus, et in inferno sepultus. Sic ille sapiens et per omnia uir honestus si non esset auaritie uenenis [396 1Kb] infectus, stultum et miserabilem finem habuit; quia hunc,  dum poterat, precauere noluit. Et cur eum solum dico miserabiliter obisse? cum manifestum sit, omnes fere Heinrici familiares et fideles eque miseras mortes incurrisse, et eos miseriores, qui fuerant illi fideliores, quia fides illa uere erat perfidia.

75. Ut enim per excessum quedam uel repetam uel precurram, patriarcha, qui legatus apostolici, maximus auctor abiurationis extiterat Heinrici et noui regis instituendi, postquam exregi quasi regi sociatus retrogradus efficitur, repentina morte preuentus, quia communicabat excommunicatis, incommunicatus et inconfessus huic uite subtrahitur. uerum quia tante dignitatis uirum non decebat ire solum ad infernum, quinquaginta, sicut audiuimus, de suis habuit socios, eadem morte repentina correptos;  ne quos habebat in [397 1Kb] iniquitate consortes, retributione non haberet participes.

76. Udo Treuerensis archiepiscopus, omni pietate plenus, dum nimis mansuetus tyrannidi non resistens, Heinrico plus quam decebat obsequitur, eius flammeo furori sue consensionis oleum ministrat, et ut ecclesie depredentur licentiam donat ; et mox in crastino mane [398 1Kb] mortuus inuenitur, ut omnibus aperte constaret ideo tali eum morte obisse, quia in ecclesiarum predatione [399 1Kb] non timuit assensum prebere.

77. Eppo Cicensis episcopus, dum in episcopio sancti Kiliani  quemdam riuum forti sedens in equo transiret, quem quilibet pedes sine periculo transire posset, ubi nec timor ullus fuit, equo cadente  moriens sic interiit ; sancto Kiliano sic disponente, ut qui eius urbis uiolentus incubator iniuste uinum suum bibebat, aquam quoque suam iuste bibens, ultra uinum non querat; et quia nobis inconciliabilis [400 1Kb] permansit, Deo inreconciliatus ab hac [401 1Kb] uita migrauit.

78. Godefridus [402 1Kb] dux, qui fuit maximus hostis Saxonie, periit in secretiori corporis parte perfossus seuo mucrone, nec purgatus ultima confessione, nec munitus sacra communione.

79. Godebaldus [403 1Kb] , dum equo suo nouiter ferrato pedem posteriorem leuaret, ut an apte ferrum esset impositum [404 1Kb] perspiceret, ab ipso pede in fronte percutitur, et sic ab hac uita abstrahitur.

80. Burchardus Misnensis prefectus [405 1Kb] , dum in  quadam sua, cui preerat, urbe ab urbanis inuaditur, equo cui insidebat frustra calcaribus uulnerato, fugere molitur, quia equus sepe prius de uelocitate laudatus, modo, cum maxime maximo cursu opus erat, fit stationarius, quasi diceret: Mihi non licet eum nunc a uobis eripere, qui dum sibi licuit, nolebat se  corrigere. Moritur ergo cum magno anime sue periculo, quia sepe consensum prebuit periculoso seuissimi regis consilio.

81. Liupoldus [406 1Kb] , frater Bertholdi regis consiliarii, qui et ipse eius consiliarius erat, dum quadam die iuxta regem equitans, cum eo quoslibet sermones conferret, accipiter quem sinistra portabat, uolitare cepit, quasi capturam peteret. Ille uero post auem parumper se inclinans, ab equo grauis cecidit, et ensem quo cinctus erat e uagina lapsum, capulo terre defixo in pectore medio recepit; et qui sepe praui consilii consors uel auctor fuit, sine consilio perpetue salutis ab hac uita recessit. His ex parte tractatis, multa his similia preteriens, ad iter inceptum uolo reuerti, quod non aberrando sed sponte  deuiando deserui.

82.  Igitur comperta legatione pontificis et excommunicatione siue depositione Heinrici regis, omnes qui nostros captiuos habebant, quia nullam apud regem misericordiam, dum rex erat, inuenire poterant, et ei nullam modo, cum rex non esset, fidem uel subiectionem debebant, omnes eos in patriam gratis, Heinrico nesciente, dimiserunt.

83. Sed Burchardus [407 1Kb] Halberstadensis episcopus quam mirabiliter a miserabili dampnatione sit diuina pietate liberatus, ad Dei laudem et ad omnium miserorum consolationem referam. Dum Heinricus esset iuxta Danubium, et secum haberet sororis sue maritum Salomonem, similiter ab Ungrie [408 1Kb] regno  depulsum, quia temporibus illis uigebat depositio regum; genero suo iam redituro in patriam, in cuius extremitate paucas urbes habendo uix herebat, episcopum Burchardum commendauit, eumque multum, ut numquam in Theutonicis finibus uideretur, obsecrauit; quod et ille promisit. Quod cum episcopus presensisset, amicos, quos habebat ibi paucos, paucis, sicut tempus monebat, uerbis allocutus, rogauit omnes per Dei nomen, quatenus de sua cogitarent ereptione. Tunc Othelricus [409 1Kb] quidam dixit ei, stare quandam domum desertam non longe a litore, monuitque eum ut hanc arte qualibet temptaret intrare. Episcopis ergo tantum cum uno capellano naui impositus, exregem iubetur antecedere, donec ipse  cum socero pransus, eum cum gurgite currens uelociter [410 1Kb] insequatur. Leniter ergo defluens episcopus non in somnum dissoluitur, non in uanis confabulationibus occupatur, sed cor cum tota deuotione leuat ad Deum, oculos in litus tenet intentos, donec premonstratam conspiciat domum . Qua uisa rogat nautas, ut in litus se uelint exponere, quatenus uentrem leuando persoluat debita nature. Illi nil suspicantes, in miserum misericordes fuerant, et eum capellano comite exire permiserunt. Quid moror, cum in illo moram nullam intueor? Remouetur  a litore longius, nautisque ne longius abiret clamantibus, appropinquat domui, leniterque pulsans, Deumque suppliciter uocans, dixit: Aperi. Numquam dixit neque dicturus est cum maiore deuotione cordis, Aperi, nisi si sperauerit sibi quandoque ianuam regni celestis aperiri. Othelricus paratis equis et sociis episcopum suscepit, et die quiescens, nocte uero festinans, eum Dei misericordia comitante in Halberstedi [411 1Kb] perduxit. Quanta gratulatione totius populi fuisset acceptus, meus hebes non ualet explicare stilus. Etiam qui eum prius odio habuerunt, in occursu leti gaudentesque cucurrerunt [412 1Kb] .

84. Principes ergo nostri diuersis ab exiliis omnes pene simul in patriam reuersi, magnam his qui domi erant dederunt materiam gaudii, et multorum  os aperuerunt in laudem Dei. Inuenerunt enim totam pene plebem congregatam, exigi tributa prediis suis persoluenda, iam libertatis spe retinende deposita, que iuberetur cuncta facturam. Herimannus autem, patruus Magni ducis, et Thiedricus de Kathalanburg [413 1Kb] ---hi namque prius aliquanto ceteris uenerunt---obstupefactis omnibus exclamauerunt: »Nolite, dicentes, optimi Saxones, nolite seruitutis iuga recipere, nolite [414 1Kb] hereditatem uestram tributariam facere, nolite de misericordia Dei desperare! Ecce nos, qui uestri causa nos in captiuitatem dedimus, Dei clementia, illo qui nos tenebat inuito, redimus, pro uobis et uestris pugnaturi quamdiu uiuimus. Erigite ergo ceruicem iugo seruitutis excusso liberam, numquam posthac seruitute premendam, adiuuante Deo. Retinete  manus a tributis soluendis, retinete possessiones uestras liberas, sicut liberas eas a uestris parentibus accepistis. uos autem fautores iniquitatis, qui misere plebis oppressione crudelis tyranni gratiam quesistis, ab opprimendo cessate, ab exigendo quiescite, et ex hac hora uel nobiscum pro libertate pugnaturi fideliter et iurati permanete, uel in hac hora uelut hostes infidi et periuri a nobis et a patria nostra numquam reuersuri discedite.« Talibus uerbis et hostes confusi, a ferocitate quiescunt, et ciues confortati, pristina uirtute recepta, in unanimitatem facile coalescunt. Coadunati denique, presidia Heinrici ab omnibus castellis eiiciunt, et illis ea quorum fuerant libera restituunt; possessiones alias, quas  tyrannus iniuste his quorum erant ereptas, iniustius illis ad quos nullo iure pertinebant donauerat [415 1Kb] , auferunt, et eas ad iustos possessores redire faciunt. His omnibus in finibus nostris rite peractis, diem et locum determinant, ubi concordiam ad defensionem patrie renouaturi conueniant, et eos in quibus infidelitatis suspicio resideret, aut a finibus suis exire, aut secum fideliter conuenire compellant.

85. Hec omnia dum Heinricus audisset , nimis in animo conturbatur, et Mogontiam [416 1Kb] ueniens. quosdam de residuis adhuc captiuis ad se  duci precepit, et cum eis de pretio, quo se redimerent ut dimitterentur, egit. Interea orta seditione inter Mogontinos et Babenbergenses milites, ciuitas a Babenbergensibus incenditur, ita ut tota uel maxima pars eius arsura uideretur. Ad quam restinguendam [417 1Kb] dum Heinricus ipse omnisque populus festinaret, captiui nostri sine custode relicti, inuenta naui Rhenum transierunt, et die noctuque festinantes, in patriam suam peruenerunt. Inter quos erat etiam Gertrud [418 1Kb] , nobilissimi Ottonis ducis fratris Herimanni uidua, quam Lodewig ante biennium fere ceperat, et domino suo Heinrico, ut ab ea pecuniam extorqueret, quod et fecit, adduxerat.

86. Heinricus ergo exrex uidens sue uoluntati cunctas res aduersari, cum intelligeret, se de lupina  ferocitate parum proficere, pelliciam [419 1Kb] non coruinam cogitauit induere, ut ostensione pietatis et iustitie deciperet, quos crudelitate uiolenta superare non posset. uolebat namque legatos ad Saxoniam mittere, qui dicerent, se eis plus quam ipsi cuperent bonum esse uelle, se penitus iniustitiam cum uitiis omnibus, quoad posset, abiicere, se eis in omnibus pariturum dedere; sed nullum, qui hanc legationem portare presumeret, inuenit; quia de suis quoque eum nullus, quod ore emisit, in corde habere credebat, nec aliquis dubitauit, quin si quis Saxonibus ualde iam exasperatis hoc nuntium falsitatis afferret, pro falsis promissis penas ueraciter daret. Remanserant autem adhuc duo de nostris apud eum, Werinherus Magedaburgensis, et eiusdem  nominis Merseburgensis episcopus; qui cum possent inuito rege sicut alii repatriare, nolebant, quia in illo licet impio, Deum, a quo est omnis potestas, offendere timebant. Hos ergo cum supradicta legatione ad Saxoniam misit, sed de eorum reuersione nichil eis dixit. Illi uero Saxonibus cum tota uoluntate quod erant iussi suadebant, sed Saxones, cognitis tot eius mendaciis, hec quoque promissa ueneno falsitatis infecta non dubitabant. Cumque uellent episcopi eorum responsa reportare, iussi sunt unum e duobus eligere, aut hic modo stare, aut huc numquam posthac redire.

87. Principes igitur nostri simul adunati, iuramentis et obsidibus inuicem datis in unum se confirmant, et ut ad inuicem firmissime cohererent,  regem cui subiaceant omnes eligere deliberant. Sed cum audissent, quod Sueuos tam crudeliter antiquum fedus infregisse penituit, ad eos legatos de renouando federe mittere complacuit, ut iterum conuenientes in unum, inimicitiarum acerbitatem multa dilectionis suauitate superarent, et inuicem sibi donantes, contra communem omnibus hostem, uno de se rege facto, concorditer starent. Domno quoque apostolico litteras miserunt, quibus, ut uel  per se uel per nuntium genti pene perdite consolator adesset, suppliciter orauerunt.

88. Non modico igitur Saxones exercitu collecto , perrexerunt ad Rhenum contra uicum qui dicitur Oppenheim, quo et patriarcha cum episcopo Patauiensi, pontificis Romani legato, conuenerat, et una Sueuorum non parua multitudo, qui omnes exercitum Saxonicum, dum ueniret, expectabant. Quibus appropinquantibus  patriarcha ceterique primates, quia de recenti prelio utrorumque gladii adhuc cruore madebant, quamuis per legationes mutuas inuicem sibi donassent, tamen ne, quod facile est armatis, seditio uilibus a personis exorta factum fedus [420 1Kb] corrumperet, obuiam Saxonibus ibant, et amicitiam, quam renouauerant absentes,  nunc presentes confirmare monebant. Hinc igitur dux Otto, uiolenter honore suo priuatus, illinc Welph [421 1Kb] dux, eodem honore non iuste sublimatus, hac conditione sibi inuicem pacis oscula dederunt, ut electo, propter quod ex utraque parte conuenerant, nouo rege, quicumque eorum ipsum honorem iure retineret, alter ei non inuidens libenter concederet. Similiter pacis oscula dederunt ordinis secundi siue tertii, partis utriusque, milites, quicquid inuicem se leserant non sine multo fletu donantes. Tunc omnes facti ex hostibus amici fideles, castra posuerunt tam prope, ut uicissim populus uterque sermones utriusque non difficile posset audire. Cumque iam cepissent de rege constituendo sermones conferre, Saxones ex Sueuis, Sueui ex  Saxonibus unumquemlibet uolebant eligere; Heinricum uero tenebat in altera ripa Rheni ciuitas Mogontina, omni spe regni retinendi deposita. Misit tamen nuntios, qui temptarent istos ad misericordiam flectere, ut eius iam satis correpti correctionem dignarentur accipere. Sed eorum nullius legatio a quoquam nostrate accipitur, nisi prius per apostolici legatum ab anathematis uinculo soluatur. Ut igitur stilus uelociter currat, humilitatem penitentis accepturos se promittunt ea conditione, si uellet implere cuncta que ei nostrates facienda proponunt. Quod cum ille spopondisset, hoc ei primum proponunt ut episcopum Wormatiensem, qui iam diu fuerat expulsus, potentem faceret urbis sue; deinde ut mox litteras scribi faceret, in quibus  se fateretur iniuste Saxones afflixisse, quas a nostris perspectas, imagine sua nostris presentibus signari faceret, et signatas per Italiam et Theutonicam terram mittendas per nostros nuntios, nostratibus daret; ipseque Romam ueniens, per dignam satisfactionem anathematis uinculo careret. Episcopus ergo statim cum magno honore in urbem deducitur; littere [422 1Kb] in presentia nostratium bulla regis signate, per nostros nuntios per ciuitates Italie  regnique Theutonici diriguntur; ipse se tota festinatione parat, ut per Romani pontificis indulgentiam ligamen anathematis exuat. Nostrates uero singuli sacramento firmauerunt. ut nisi Heinricus quartus, Heinrici imperatoris filius, in Februarii mensis initio a banno per apostolicum absolutus [423 1Kb] fuisset, numquam amplius ullo ingenio suo rex eorum nec appellaretur nec esset. Quod sacramentum primo fecit patriarcha, et in litteras redactum in suum misit marsupium; quod tamen quia melius seruauit in scripto quam in opere, sicut paulo ante dictum est, crudele supplicium dedit. Deinde fecit idem Patauiensis episcopus, sedis Romane legatus; et post hos omnes qui aderant episcopi, duces, comites, ceterique maiores et minores; sed episcopi  plus aliis in hoc egerunt, quia iuramentum in litteris etiam seruauerunt. Tunc misso legato rogauerunt apostolicum, ut in principio Februarii uellet Augustam uenire, ut causa diligenter examinata coram omnibus, uel eum solueret, uel eo fortius adhuc ligato, alium sibi cum ipsius consensu quererent, qui regnare sciret. His omnibus ibi peractis, exercitus uterque cum multa caritate diuiditur, et uterque tripudians [424 1Kb] et Deo laudes cantans ad sua reuertitur.

89. Apostolicus autem cum, sicut rogatus erat, Augustam uersus tenderet ut ibi ingrediente Februario, qui erat annus Domini 1077, sicut placuerat principibus, adesset, et nostrates illuc econtra uenire festinarent, ut domnum papam uenerabiliter,  sicut decebat, acciperent, ecce nuntiatur apostolico, Heinricum cum magno exercitu Italiam intrasse, et si ipse montes, sicut uolebat, transcendisset, alium papam illum [425 1Kb] constituere uelle. Itaque misso uelociter nostris obuiam legato, ipse tristis immo sibi [426 1Kb] multa timens reuertitur, ut Italiam a gladio et igne tueatur.

90. Heinricus autem per Italiam uagans loco, sed magis animo, quid ageret, nesciebat, quia quicquid ageret, regnum perdere timebat. Nisi enim supplex ad apostolicum ueniret et per eum solutus a banno fuisset, regnum se non recepturum pro certo sciebat. Si uero supplex ad satisfactionem ueniret, timebat, ne sibi pro magnitudine criminum  regnum pontifex auferret, uel sibi inobedienti uincula potestatis apostolice duplicaret. Ergo in multis curis in diuersa diuiditur. Quamuis autem utroque modo se perditum et perditurum non dubitaret, tamen illam partem, in qua aliquid spei esse putabat, elegit; et laneis indutus, nudis pedibus ad apostolicum uenit, dicens se plus amare regnum celeste quam terrenum, et ideo penitentiam, quamcumque sibi uellet imponere, se humiliter suscepturum. Apostolicus uero de tanti uiri  tanta humilitate letatus, precepit ei, ut regalem ornatum, donec ipse permitteret, sibi non imponeret, quatenus omnipotenti Deo acceptior esset cordis eius contritio, quo eam et foris ostenderet uilis habitus testimonio; et ut eos, qui erant excommunicati, conuiuio uel colloquio uitaret; ne quod in se propria conuersione fuisset Dei gratia mundatum, aliorum contagio fieret magis quam fuerat inmundum. Quod utrumque cum se facturum polliceretur, absolutus hac lege dimittitur, multum [427 1Kb] monitus, ne Deo mentiatur; quia si promissa non impleuerit, non solum priora uincula non auferantur, sed etiam alia strictiora superaddantur. Itaque reuersus ad suos, cum cepisset eos a suo conuiuio separare, magnum ceperunt tumultum facere, dicentes ei,  quia si eos. quorum sapientia et uirtute obtinuisset [428 1Kb] hactenus regnum, nunc a se repelleret, apostolicus ei nec illud reddere nec aliud acquirere potuisset. His et aliis talibus uerbis animus eius immutatur, et ad consueta, prauo prauorumque consilio, reuertitur Imponit capiti aureum diadema, et in corde retinet ferro fortius anathema. Excommunicatorum communioni miscetur, et a sanctorum communione miser ille repellitur. Nunc fecit omnibus manifestum, quia non uerum esset quod dixit, plus se amare regnum celeste quam terrenum. Quod si parumper in obedientia permansisset, et regnum nunc terrenum cum pace teneret, et quandoque celeste sine fine possessurus acciperet. Nunc uero  factus inobediens, et hoc quod amat non habebit, nisi cum magno labore; et illud non accipiet, nisi magna totius uite mutatione.

91. Interea Saxones et Sueui Forcheim conueniunt, sed et de aliis regionibus legati aderant, qui [429 1Kb] quicquid isti de re publica commode [430 1Kb] definierint, idem laudare suos indicant. Aderat etiam legatus apostolici, qui cuncta que de regno nostrates utiliter disponerent, apostolice sublimitatis auctoritate firmaret. Ex multis, quos probitate dignos in electione proposuerunt, tandem Rodulfum, ducem Sueuorum, regem [431 1Kb] sibi Saxones et Sueui concorditer elegerunt. At cum singuli deberent eum regem laudare, quidam uoluerunt aliquas conditiones interponere ut hac lege eum super se leuarent regem,  quatinus sibi de suis iniuriis specialiter promitteret iustificationem. Otto namque dux non prius uolebat eum sibi regem constituere, nisi promitteret honorem sibi iniuste ablatum restituere. Sic et alii multi suas singulares causas interponunt, quas ut ille se correcturum promitteret, uolunt. Quod intelligens apostolici legatus, fieri prohibuit, et ostendens, eum non singulorum sed uniuersorum fore regem, ut uniuersis iustum se promitteret, satis esse perhibuit. Ait etiam, si eo modo, quo ceptum fuerat,  promissionibus singillatim premissis, eligeretur, ipsa electio non Sincera, sed heresis simoniace ueneno polluta uideretur. Tamen quedam sunt ibi cause specialiter excepte, quas, quia iniuste uiguerant, deberet emendare; scilicet ut episcopatus non pro pretio nec pro amicitia daret, sed unicuique ecclesie de suis electionem, sicut iubent canones, permitteret. Hoc etiam ibi consensu communi comprobatum, Romani pontificis auctoritate est corroboratum, ut regia potestas nulli per hereditatem, sicut ante fuit consuetudo, cederet, sed filius regis, etiam si ualde dignus esset, potius [432 1Kb] per electionem spontaneam quam per successionis lineam rex proueniret; si uero non esset dignus regis filius, uel si nollet eum populus, quem regem facere uellet haberet in potestate  populus. His omnibus legaliter constitutis, Rodulfum electum regem Mogontinam [433 1Kb] cum magno honore deducunt, et ei dum consecrationem regis accipiebat, uenerabiliter et fortiter, sicut mox apparebat, assistunt. Consecratur autem a Sigifrido Magontine ciuitatis archiepiscopo, presentibus et adiuuantibus aliis quamplurimis anno Domini 1077, 7 Kal. Aprilis.

92. Ipso uero die consecrationis eius pene contigit miserandum facinus, ut fieret dies unus principium et finis regni ipsius, et de eo uere possit nasci prouerbium, quia tam uigil rex esset, ut in regno suo numquam uidisset somnum. Namque cum ipsa die eius unctionis in introitu misse inuitaretur sub nomine Ierusalem tota fidelium ecclesia ad letitiam  spiritualem, et inde habeat omnis fere ecclesia, etiam in religiosis personis, ipso die ludendi non spernendam consuetudinem: prandio noui regis finito, iuuenes eius ad ludum uenere communem, causam ob duplicem, cum regie consecrationis, tum [434 1Kb] magis antique consuetudinis. Urbani uero uidentes hunc ludum, in crudelem sunt accensi zelum; et quia magis fauebant exregi quam regi, cogitabant illum ludum turbare, et semen aliquod, unde seditio nasceretur, inmittere, ad quam sedandam dum rex procederet, modo quolibet occisus interiret. Miserunt ergo quosdam suos iuuenes, ut curialium ludo se miscerent, et aliquam qualibet arte materiam belli construerent. Itaque unus ex  ipsis cuiusdam nobilis ex curia crusinam  gulis  ornatam quasi furtim precidit, et quasi furtum uolens abscondere recessit, et tamen malebat deprehendi, ut acciperet quod accepit. Nam ille cuius honesta uestis erat dehonestata, ut illum qui sue uestis partem gestabat insecutus est, colaphum ei tantum dedit, suique uestimenti particulam recepit. Tunc urbani in subsidiis ad hoc ipsum collecti,  curiales inermes incurrunt armati, et multos ex eis acriter uulnerauerunt, aliquos etiam occiderunt. Nam arma curialium in hospitiis derelicta, dum ipsi circa regem frequentes essent, urbani preripuerant, et ne illi, quorum erant, ea inuenire possent effecerant. Rex talia uidens, uolebat se periculo dare, et uel suos eripere uel cum eis simul occumbere; sed qui circa eum erant, totum hunc tumultum propter eum fuisse inceptum cognouerunt, et ideo eum de palatio [435 1Kb] descendere non permiserunt. Contraxerunt ergo se curiales et omnis exercitus in maiorem ecclesiam Sancti Martini, et ibi conglobati, consiliis armisque muniti, subito cum magno impetu exierunt, et urbanos aut occiderunt aut ceperunt, preter eos qui fuge se credentes, timore pernicitatem  prebente abierunt uelociter. In crastino uero omnes ex urbe maiores ante regem supplices uenerunt, et de malitia quam fecerant, supplicia que rex uolebat accipere dederunt, et ut posthac imperpetuum fideles ei manerent, iurauerunt.

93. Sed rex non habens eis fidem, ciuitatem dimisit, et ad Sueuos abiit; ibique parum moratus, ad Saxoniam transiuit. Nam Dominice resurrectionis festiuitate [436 1Kb] apud Augustam ciuitatem celebrata, in Pentecosten ad Erpesfort uenit, et inde non parua Saxonum multitudine cum regali honore deductus, apostolorum principum principalem [437 1Kb] in urbe Merseburgensi deuotione multa celebrauit. Quo cum de cunctis Saxonie partibus maiores et mediocres conuenissent, regemque, sicut a principibus erat electus,  unanimiter in regno confirmassent, dixit rex sibi non uideri decens uel utile, Saxones quasi plena pace potitos domi quietos sedere; suasitque illis ut, exercitu collecto, hostiles ultro partes inuaderent, quatinus aliquid fortiter agendo, et a se desidie, qua notati erant, notam [438 1Kb] abiicerent, et hosti, qui de uictoria superbus tumebat, arrogantiam minuerent. Quod et ipsi leti fecerunt.

94. Igitur in Augusto mense cum magno exercitu rex Rodulfus urbem Wirtzeburg obsedit, ad quam expugnandam machinas diuersi generis parari iussit. Que dum parabantur, ipse sicut rex Christianus, Deum timens, secum cogitabat, quia si urbs capta fuisset, ab ecclesiis uel ecclesiasticis rebus diruendis  uel diripiendis uulgus semel intromissum nec ipse rex reuocare posset. Ergo lentus ibi sedebat, et occasiones diuersas ne pugnaretur ad urbem querendo, integrum fere mensem nichil proficiens ibi manebat; maluitque gloriosam, quasi urbem capere non posset, habere contumeliam, quam periculosam, ut urbe destructa nulli [439 1Kb] sacre rei parceretur, adquirere gloriam.

 95. Interea Heinricus exrex, exercitu nec magno nec forti congregato---nam maxima pars eius ex mercatoribus erat---obuiam nostris ire parauit; pigroque progrediens incessu, Bawarios et Bemios, quos sibi in auxilium uenire sperabat, frustra expectauit. Quo rex Rodulfus audito, letus obsidionem dimisit, hostique seuo seuior occurrere festinauit. Ad fluuium itaque qui uocatur Neckar exercitus ambo conuenerunt, et in diuersa ripa animo pugnandi diuerso castra posuerunt. Nam nostri dederunt illis optionem, ut uel ipsi longius a litore recedentes sibi facultatem transeundi concederent, uel ipsi nostre ripe spatio securi accepto, cum nostris pugnaturi transirent. Illi uero, quamuis multis, ut utrumlibet facerent, conuitiis essent exagitati, neutrum facere  uoluerunt. Cum autem multos ibi dies sedissent, et illis nostri locum ad se ueniendi sepe frustra dedissent, tandem illi nec se nostris [440 1Kb] pares, nec auxilium quod sperabant uenire uidentes, cum militari non possent uirtute, astutia temptabant a se bellum istud amouere. Fecerunt enim cum nostris pacem sequestram, qua, si posset fieri, per mutua colloquia peruenirent ad pacem perpetuam. Ad se inuicem igitur ueniendi securitate concessa, dixerunt illi, quid opus esset nostris secum ferro decernere, cum ipsi parati essent rem uerbis agere; et si quidem nostram causam iustitia commendaret, se relicto domino suo nostris associari, ea conditione, ut si sua causa melior esse probaretur, nostrates illis eadem lege coniungi non dedignarentur. Quod cum  nostri laudassent, et ipse rex noster se, ut pax inter eos fidelis fieret, libenter a regno descensurum promisisset, constituto die, quo ad hanc causam terminandam, neutro rege presente, uenirent, ab inuicem ambo exercitus discesserunt; et ecce illi magnam turbam ex Bawariis et Bemiis, quos iam diu expectauerant, aduenire uiderunt. Quo cognito, Heinricus nimis fit letus; facteque pacis oblitus, iam nostros a tergo minus cautos inuaderet, si principes illi, qui pacis faciende mediatores uel auctores fuerant, fidem suam contaminare non timerent. Itaque nostrates domum cum pace reuersi, annum fuerunt integrum nec ledentes aliquem nec ab aliquo lesi.

96. Sequenti uero anno, qui erat ab Incarnatione  Domini 1078, iterum Saxonicus congregatur [441 1Kb] exercitus, et missa legatione Sueuos obuiam sibi uenire rogauerunt, ut utriusque populi uirtute coniuncta, omnes sibi aduersantes uel ad se transire compellerent uel sibi federari nolentes dira bellorum tribulatione fatigarent. Quod cognoscens [442 1Kb] Heinricus, robore congregato interuenit medius; nec est passus ut uterque in unum conueniret exercitus. Exercitus ergo Saxonicus ad Methelrikestad [443 1Kb] uenit, ibique Heinricum cum non paruo  robore uirtutis inuenit. Quid in narrando moram facio, cum illi nullam fecissent in agendo? Prelium incipitur fortiter , immo crudeliter; ex utraque parte pugnatur, et hinc et inde fuit diuersus euentus pugne; fugiunt isti, fugiunt illi; nostri capiuntur sed eripiuntur, hostes interficiuntur. Ex nostris itaque primi fecerunt fugam, qui numquam uenire debuissent ad pugnam, episcopi scilicet unius nominis, sed, ut ita dicam, non unius [444 1Kb] ominis; uterque enim Werinherus uocatur. Sed Magedaburgensis ab incolis illius patrie interceptus, miserabiliter occiditur; Merseburgensis uero despoliatus, in patriam nudus reuertitur. Quod illi me non [445 1Kb] ad contumeliam, quisquis hoc legit, sed dixisse putet ad gloriam; quia ab ipsius ore non  semel audiui, quod ipsam nuditatem non tolerasse nollet pro pondere quolibet auri uel argenti. In eadem fuga sunt capti Bernhardus Romane sedis archidiaconus, Sigifridus archipresul Magontinus, Adalbertus Wormatiensis episcopus [446 1Kb] . Sed duos illos non longe post eripuit Dei clementia, tertius iste perductus est in Heinrici crudelis tyranni presentiam; qui tamen longe post, inuito tyranno, diuina liberatur misericordia. Quos omnes, quia melius sciebant psalmos cantare eo quod nutriti sub religione essent, quam legiones armatas ad bella disponere, solo uisu preliantium uersos in fugam, tanta multitudo sequitur, ut rex totum exercitum penitus fuge se dedisse arbitraretur. Quos cum rex nec uictoriam certam promittendo, nec seruitutem  perpetuam nisi fuissent reuersi minando, potuisset reuocare, solum se relictum cum paucis existimans, cepit ipse etiam paulatim reuertendo Saxonie finibus [447 1Kb] appropinquare.

97. Interea nostri, qui fortes hostibus se primo miscuerant, nichil de post terga relictis scientes, aduersariis fortibus fortes resistebant, minus uero fortibus [448 1Kb] fortius insistentes, eos fuge presidium petere compellebant. Ibi quidam de nostris aduersarium sibi uidens obuium, uelut suum salutauit socium, dicens: »Sancte Petre!« quod nomen Saxones pro symbolo tenebant omnes in ore. Ille uero nimium superbus et tantum deridere nomen exorsus, in eius uertice librato mucrone [449 1Kb] : »Hoc, inquit, tibi tuus Petrus mittit pro munere!« et  nondum sermonem finierat totum, cum gladium Saxonis alterius in cerebro habebat, dicentis: »Et hoc habeas munus ex parte tui Heinrici, tyranni insanientis.«

98. Hardwigus [450 1Kb] tunc Magontini presulis archicapellanus, in eodem die post annum urbem Magedaburgensem archipresul ingressurus ab hostium multitudine, ne ullus ei locus esset euadendi est circumdatus [451 1Kb] . Cui cum illi uelud capto illudentes dicerent, quia libentius  eum tunc in gratia domini sui, sicut olim fuit, aspicerent, ille sicut uir prudens ita temperauit responsum, ut nec mendacium proferret, et tamen eos fallendo periculum presens deuitaret. Paucis enim, sicut tempus postulabat, uerbis respondit: Sicut uideo, dicens, in cubiculo domni regis hesterna nocte nullus uestrum me uidit. Sed festinemus ad amicos nostros, ne nos inimici repente deprehendant incautos! Erant autem non longe a [452 1Kb] parua Saxonum legione; quos cum illi suos putarent et iam se pene captos agnoscerent: Pergite, dixit ille, quo uultis; ego meis adiungar amicis!

99. Willehalmus [453 1Kb] , Geronis comitis filius, cum temere paucis se [454 1Kb] comitantibus iret, ab Euerhardo [455 1Kb] , qui de magnitudine barbe agnomen habebat,  ex improuiso capitur, et Heinrico domino suo magna pars triumphi presentandus a militibus suis ducitur; ipse uero non longe, quasi ne ab aliquibus eripiatur prospiciens, insequitur. Et ecce copie Saxonum maiores illi de latere ueniunt, et eum non multum repugnantem citius occidunt. Quod uidentes illi qui [456 1Kb] Willehalmum ducebant, eius obliti, ad suum dominum festinabant. Ille uero, sui non oblitus, quanta potuit uelocitate ad suos est reuersus.

100. Interea dux Otto et Fridericus palatii prefectus [457 1Kb] de Symmersenburg [458 1Kb] , diuersis in partibus acriter pugnantes, non ante cessauerunt, quam Heinricum cum omnibus suis ad fugam cegerunt, eosque fugientes tam diu sunt insecuti, donec eos  muro Wirtzeburgensi uidebant [459 1Kb] includi. Sed Fridericus nesciens, quid Otto dux egisset, ad locum prelii tripudians reuertitur; quia ille qui fugatis hostibus locum cedis obtinuerit [460 1Kb] , uictor habetur. Otto uero dux non longe post eodem reuersus, uisa tanta multitudine, putabat eos hostes esse, et quia [461 1Kb] ualde fessus erat, non credebat utile cum eis pugnam incipere. Misit tamen exploratorem, qui sibi perquireret ueritatem. Qui cum [462 1Kb] ibi moram faceret, reputans ille, quod ab hoste captus uel occisus esset, quia nullum de sociis quem cognosceret inuenit, uictor quidem, sed non letus, quia nesciebat, ad patriam reuertitur.

101. Fridericus autem, collectis ad se de diuersis  partibus a prelio reuertentibus, noctem illam in letitia, et maxime in diuina laude transegit. In crastino uero receptis omnibus que uel socii uel hostes ibi reliquerant, meliora, que poterant asportare, secum tulerunt; cetera uero, ne prodessent hostibus, igni dederunt. Inde uero cum magno gaudio cantuque redeuntes, Smelekallan  et ceteros in circuitu uicos aut uillas predationibus et incendiis  uastauerunt, quia incole illi pridie nostros fugientes spoliauerant uel occiderant. Sigifridum quoque Mogontinum presulem, quem captum cum multis aliis adhuc seruabant uiolenter eripiunt, secumque gaudentes et hymnos Deo canentes ad Saxoniam reducunt. Postquam uero diuersis ex partibus omnes nostri conuenerunt, et quid fortiter egissent uel quanta pericula qualiter euasissent, inuicem singuli retulerunt, non sine multo fletu multas laudes unanimiter Deo reddiderunt [463 1Kb] , cum pro uictis et fugatis hostibus, tum etiam pro liberatis tantis sacerdotibus.

102. Ex nostris itaque partibus preter episcopum Magedaburgensem, qui cecidit in fuga, nemo qui dignus sit nomine periit in illa pugna; ex hostili  uero parte iacuerunt ibi de principibus nobilissimis Euerhardus Barbatus, qui huius belli erat incentor seuissimus, Poppo simul et Thiebaldus, Heinricus de Lechesmundi. Factum est ergo hoc prelium secundum anno Domini 1078, 7 Idus Augusti, feria 3.

103. Heinricus uero in Octobri proximo Reginesburg ueniens, principibus collectis narrauit, quod iam longo labori finem fecisset, nichilque sibi faciendum restaret, nisi ut illos qui secum participes erant laboris, consortes etiam faceret digne retributionis. Dixit namque Saxones in proximi prelii conflictu sic esse prostratos, ut, nisi de gentibus exteris agrorum cultores aduenirent, Saxonica [464 1Kb] tellus in solitudinem uersa bestiis siluestribus habitanda  remaneret. Igitur ut illam terram cunctis frugum generibus opulentam secum uellent intrare rogauit, ipsisque, quod nullum qui eis intrantibus obstaret inuenirent, fideliter spopondit. Quod ut illis fieret credibile, simulatos nuntios fecit procedere cum uerbis compositis, qui, cunctis audientibus, regi, sicut erant docti, dicebant ex persona ducis Ottonis et Herimanni comitis, se solos ex liberis hominibus, omnibus aliis in nouissimo prelio interfectis, beneficio fuge in Saxonia relictos, nunc nimis sero penitere [465 1Kb] , quod umquam multitudine suorum confisi, presumpsissent regie potestati resistere; se regis aduentum, quo terre daret cultores, humiliter expectare; se sibi non  honorem, non libertatem, sed solam uitam, quamuis uel hac essent indigni, postulare. Quibus uerbis, sicut ipse callidus dictauerat, peroratis, illi qui hec credula nimis aure perceperant, inani spe iam totam Saxoniam possidebant, et quasi iam possidentes, inani spe decepti, animo tumescebant. Tota igitur festinatione, quo spes eos trahebat, sequi properabant; nec exercitum ualde magnum [466 1Kb]  esse uolebant, ne singuli eo minus illius regionis acciperent, quo plures illam diuisuri fuissent; quia natura fert ut tanto fiat partium minor quantitas, quanto fuerit earundem partium numerosior pluralitas. uenientes ergo ad siluam que Thuringos [467 1Kb] separat a Francia, audiebant, quod et uerum erat, quia Saxones ex altera parte silue cum tanta multitudine sederent, quantam prius numquam sint auditi collegisse. Nam de militibus armatis milia fere sexaginta habebant, qui uel fortiter mori uel terram suam tueri uolebant. Quod auditum cum primo non crederent, postquam missis exploratoribus nimis uerum essse cognoscebant, multo magis redire, timore cogente, quam uenire, spe trahente, properabant. Sed Heinricus exrex, ne tantum  frustra congregasset exercitum, cum eodem agmine Sueuos petiit; ubi nec ecclesiis nec atriis ecclesiarum pepercit, et inter sacras profanasque res nullam differentiam fecit, ut illorum auaritiam insaturabilem saturaret quos Saxoniam pollicendo fefellerat. Ibi, quod anticipando iam narraui , Treuerensis archipresul Udo subitanea morte miserabiliter obiit, dum, timore Dei postposito, manibus profanis in sacras res licenter ire permisit.

104.  Interea domnus apostolicus, apostolici uigoris oblitus, qua causa nescimus, multum est a priore sententia mutatus. Nam qui prius Heinricum cum omnibus suis adiutoribus apostolica seueritate excommunicauerat, eique regnandi potestatem potenter interdixerat, et omnes qui ei  fidelitatem iurassent, a iuramenti nodis apostolica auctoritate absoluerat, et electionem noui regis consensu suo confirmauerat, nunc per litteras mandauit, ut concilio facto rex uterque conuocatus audiatur, et quem iustitia regnare permiserit, altero deposito tutus in regno confirmetur. Quarum litterarum, ut planius quod dico possit intelligi, subtus exemplum ponere curaui; que uenerunt mense Februario anno Domini 1079 [468 1Kb] .

105. »Gregorius episcopus [469 1Kb] seruus seruorum Dei , carissimis in Christo filiis Bernhardo [470 1Kb] diacono, et Bernhardo [471 1Kb] abbati, salutem et apostolicam benedictionem.

»Fraternitati uestre notum esse non ambigimus, quia ideo ab Urbe, confisi de [472 1Kb] Dei misericordia  et adiutorio beati Petri, egressi sumus, ut ad Theutonicorum partes, composituri inter eos ad honorem Dei et utilitatem sancte ecclesie pacem, transiremus. Sed quia defuerunt, qui nos secundum quod dispositum erat conducerent, impediti aduentu regis in Italiam, in Langobardia [473 1Kb] , inter inimicos Christiane religionis, non sine magno periculo remansimus, et adhuc, sicut desiderauimus, ultra  montes proficisci nequiuimus. Quocirca monemus uos, et ex parte beati Petri precipimus, ut fulti auctoritate huius [474 1Kb] nostri precepti, nostraque uice ab eodem apostolorum principe accincti, utrumque regem, Heinricum uidelicet atque Rodulfum, commoneatis, quatenus nobis uiam illic secure transeundi aperiant, et adiutorium atque ducatum per tales personas, de quibus uos bene confidatis, prebeant, ut iter nobis, Christo protegente, pateat. Desideramus enim cum consilio clericorum atque laicorum eiusdem regni qui Deum timent et diligunt, causam inter eos Deo fauente discutere, et cuius parti magis ad regni gubernacula iustitia faueat, demonstrare. Scitis enim quia nostri officii et apostolice sedis est prouidentie, maiora negotia  ecclesiarum discutere, et dictante iustitia diffinire. Hoc autem quod inter eos agitur negotium, tante dignitatis est tantique periculi, ut si a nobis aliqua fuerit occasione neglectum, non solum illis et nobis, sed etiam uniuersali ecclesie magnum et lamentabile pariat detrimentum. Quapropter si alteruter predictorum regum huic nostre uoluntati ac deliberationi parere et ad uestra [475 1Kb] monita locum dare rennuerit, suamque superbiam atque cupiditatis faces contra honorem Dei omnipotentis accendens, ad desolationem totius Romani imperii anhelare temptauerit, omnibus modis omnique ingenio usque ad mortem, si oportet, nostra uice resistite [476 1Kb] , immo beati Petri auctoritate ei totius regni gubernacula contradicendo, tam illum quam  omnes sibi consentientes a communione corporis et sanguinis Domini nostri Iesu Christi et a liminibus sancte ecclesie separate, illud semper habentes in memoria, quia scelus idololatrie incurrit qui apostolice sedi obedire contempnit, et quod beatus Gregorius, doctor sanctus et humillimus, decreuit, reges a suis dignitatibus cadere, si temerario ausu presumerent contra sedis apostolice iussa uenire. Alteri uero, qui nostre iussioni humiliter paruerit et obedientiam uniuersali matri, sicut decet christianum regem, exhibuerit, conuocato concilio [477 1Kb] omnium clericorum et laicorum quos aduocare poteritis, consilium et adiutorium in omnibus prebete, et in regia dignitate per auctoritatem beatorum apostolorum Petri et Pauli nostra uice confirmate,  omnibusque episcopis, abbatibus, clericis ac laicis in toto regno habitantibus, ut ei fideliter, sicut regi oportet, obediant, ex parte omnipotentis Dei precipite [478 1Kb] .«

106. »Gregorius episcopus  seruus seruorum Dei, dilectis [479 1Kb] in Christo fratribus archiepiscopis, episcopis, ducibus, comitibus, et uniuersis Christi fidelibus, clericis et laicis,  tam maioribus quam minoribus in regno Theutonicorum consistentibus, salutem et apostolicam benedictionem. Notum fieri uobis uolumus, fratres carissimi, quia legatis nostris, Bernhardo [480 1Kb] uidelicet sancte Romane Ecclesie fideli filio et diacono, itemque Bernhardo [481 1Kb] abbati [482 1Kb] Massiliensis monasterii religioso precipimus, ut utrumque regem, Heinricum uidelicet et Rodulfum, aut per se aut per idoneos nuntios, admoneant, quatenus uiam michi pro discutiendo negotio, quod peccatis facientibus inter eos ortum est, ad uos, Deo fauente, secure ueniendi prebeant. In magna enim tristitia et dolore cor nostrum fluctuat, si per unius hominis superbiam tot milia hominum Christianorum temporali et eterne morti traduntur,  et Christiana religio confunditur, et [483 1Kb] Romanum imperium ad perditionem perducitur. Uterque namque rex a nobis, immo ab apostolica sede, cui licet indigni presidemus, adiutorium requirit, et nos de misericordia omnipotentis Dei et adiutorio beati Petri confidentes, parati sumus cum uestro consilio, qui Deum timetis et Christianam fidem diligitis, equitatem cause utrimque decernere, et ei prebere auxilium, cui iustitia ad regni gubernacula fauere [484 1Kb] dinoscitur. Quapropter si alteruter eorum superbia inflatus, aliquo ingenio, quominus ad uos uenire possimus, obstiterit, et de sua iniustitia timens iudicium sancti Spiritus [485 1Kb] refugerit inobediens factus, resistendo sancte et uniuersali matri Ecclesie, hunc uelud membrum Antichristi  et desolatorem Christiane religionis contempnite, et sententiam quam nostri legati contra eum nostra uice dederint conseruate, scientes quia Deus superbis resistit, humilibus autem dat gratiam . Alteri uero qui se [486 1Kb] humiliter habuerit, et iudicium, decretum uero a Spiritu sancto, per nos [487 1Kb] autem prolatum, non contempserit,---indubitanter enim credimus, ubicumque [488 1Kb] duo uel tres in nomine Domini congregati fuerint, quod presentia eius illuminantur ---illi, inquam, seruitium et reuerentiam secundum quod nostri prefati legati decreuerint exhibite, adnitentes et modis omnibus ei obsequentes, ut regiam dignitatem honeste possit obtinere et sancte Ecclesie iam pene labenti succurrere.  Non enim a corde uestro [489 1Kb] debet excidere, quod qui apostolice sedi obedire contempnit, scelus idololatrie incurrit, et quod beatus Gregorius, doctor sanctus et humillimus, reges decreuit a suis dignitatibus cadere et participatione corporis et sanguinis Domini nostri Iesu Christi carere, si presumerent apostolice sedis decreta contempnere. Si enim celestia et spiritualia sedes beati Petri soluit et iudicat, quanto magis terrena et secularia?  Scitis autem, fratres carissimi, quia ex quo tempore ab Urbe exiuimus, in magno periculo inter inimicos Christiane fidei mansimus, et tamen neutro predictorum regum, neque terrore neque amore flexi, aliquod contra iustitiam adiutorium promisimus. Magis enim uolumus mortem, si oportet [490 1Kb] , subire, quam propria uoluntate deuicti, ut Ecclesia Dei ad confusionem ueniat, consentire. Ad hoc enim nos ordinatos et in apostolica sede constitutos esse cognoscimus, ut in hac uita, non que nostra, sed que Iesu Christi sunt, queramus, et per multos labores patrum uestigia [491 1Kb] sequentes, ad futuram et eternam quietem, Deo miserante tendamus [492 1Kb] .«

107. Acceptis his litteris, Bernhardus [493 1Kb] cardinalis, quod sibi iniunctum est, exequitur. At nostrates  cum ipsas litteras accepissent, a magna spe quam in apostolica petra posuerant, exciderunt, quia prius celum stare uel terram crediderant celi modo moueri, quam cathedram Petri amittere constantiam Petri. Has ergo litteras ei remiserunt, quibus eum ancille, presentis scilicet uite, perterritum timore, quasi uoce galli clamantis excitare, et respectu Christi confortatum ad pristine uirtutem constantie reuocare uoluerunt:

108. »Domno apostolico et uenerabili pape Gregorio, beati Petri [494 1Kb] fideles et sui, tantum seruitutis quantum oppressi ualent. Multas iam huic sancte sedi pro diuersis calamitatibus nostris querimonias exposuimus. Quod autem nondum aliquid iustitie uel consolationis consecuti sumus, non tam uestre  sanctitati quam nostris peccatis imputamus. Si igitur nostro consilio et propria deliberatione rem, pro qua tanta mala nos inuenerunt, aggressi [495 1Kb] fuissemus, minus moleste ferendum esset, si ad succurrendum nobis uestra grauitas se tardius erigeret. Nunc autem sarcinam illam quam sola uestra auctoritate iubente suscepimus, eadem quoque manum supponente leuigari oportuit. Testis est excellentia uestra et littere uestre, quas in testimonium habemus, quia neque [496 1Kb] consilio nostro nec etiam pro causa nostra, sed pro illatis sedi apostolice iniuriis regem nostrum regia dignitate priuastis, nobisque omnibus terribili interminatione, ne ei sicut regi seruiamus, interdixistis, et omnes Christianos a uinculo iuramenti, quod ei  fecerunt uel facient, absoluistis, deinde eum uinculo anathematis alligastis. In his omnibus uestre paternitati cum magno periculo nostro [497 1Kb] , sicut nunc patet, obediuimus; et quia eidem deposito ad [498 1Kb] depositionem uestram cum ceteris concordare noluimus, tantam in nobis [499 1Kb] crudelitatem exercuit, ut quamplures ex nostris, amissa omni substantia, animam in hoc certamine posuissent, et filios suos exheredes et ex diuitibus pauperes reliquissent.  Qui autem residui sunt, de uita cottidie solliciti, uite subsidia pene omnia amiserunt. Sed cum nulla nos persecutione posset superare, superatus est ille, ut licet nolens suam uobis presentiam exhiberet et ei quem inhonorauit cum suo dedecore honorem impenderet. Pro quo labore hunc fructum recepimus, quod ille, qui cum periculo animarum nostrarum uestigia pedum uestrorum [500 1Kb] adorare compulsus est, absque nostro consilio et sine correctione absolutus, ad nocendum nobis libertatem recepit. Cumque illa anathematis absolutio per epistolam uestram nobis innotesceret, de sententia regni que in eum processit nichil mutatum esse intelleximus, sed ne nunc quidem si mutari possit, intelligimus. Absolutio enim illa iuramentorum qualiter cassari  possit, nullo modo percipere ualemus. Sine sacramentorum autem obseruatione regie dignitatis officium nequaquam administrari potest. Ergo cum iam ultra anni terminum sine rectore essemus, in locum de quo preuaricatus est ille, alius principum nostrorum electione subrogatus est. Cumque de electo nobis rege, et non de regibus, spes magna ad refocillandum imperium succresceret, ecce ex insperato littere uestre aduenientes, duos in uno regno reges pronuntiant, duobus legationem decernunt [501 1Kb] . Quam regii nominis pluralitatem et quodammodo regni diuisionem [502 1Kb] diuisio quoque populi et studia partium subsecuta sunt; quippe cum in epistolis uestris illius preuaricatoris personam semper preponi cernerent, et ab eo sicut a potente exigi, quatenus ducatum  uobis in has partes ad discutiendam causam preberet. Cuius discussionis qualis modus sit, ut salua gratia uestra dicamus, mirabile est in oculis nostris, scilicet ut is qui iam sinodali iudicio nulla conditione interposita depositus est, alio [503 1Kb] in eandem dignitatem apostolica auctoritate firmato, nunc tandem ad rationem ponatur, et quod finitum est denuo incipiatur, et de re indubitabili [504 1Kb] questio moueatur. Hoc quoque infirmitatem nostram mouet, quod, sicut nobis persuadetur ut in incepto firmiter perduremus, sic etiam contrarie parti uerbis et rebus spes innuitur. Nam familiares predicti Heinrici, qui ab omni regno infamia notantur, quique illi sicut regi seruiendo sinodalibus preceptis manifeste inobedientes  sunt et una cum suo capite per legatum apostolicum ab ecclesia sancta separati sunt, ad hanc sedem uenientes, benigne suscipiuntur, et non solum impuniti redeunt, sed insuper gloria et honore coronantur, et ad priorem inobedientiam superbiendo reuertentes, nostre miserie insultant. Nobis autem quasi ridiculis ad insipientiam reputatur, quod ab illorum consortio abstinemus, qui ab ipso capite nostro tam caritatiue in communionem recipiuntur. Accedit et hoc ad cumulum nostri infortunii, quod preter illa que nos ipsi delinquimus, etiam aduersariorum  culpa in nobis cuditur, dum nostre negligentie attribuitur, quod idoneos et frequentes legatos huc non mittimus. Luce enim clarius patet, quod illi hoc fieri prohibent, qui, ne prohiberent, iureiurando uobis [505 1Kb] promiserunt. Et nunc de uiolenta sacri itineris interclusione et de manifesto illorum periurio siletur, et nobis imputatur, quod nuntios non mittimus. Scimus, carissime domine, et ex consideratione pietatis uestre speramus, quia hec omnia bona intentione et aliqua subtili deliberatione agitis; sed nos homines imperiti occultam illam dispensationem penetrare non sufficientes, quod manifeste uidimus et audiuimus, de illa utriusque partis confortatione et rerum certarum [506 1Kb] incerta dilatione ortum esse et cottidie oriri, uobis exponimus: hec sunt [507 1Kb] ,  bella intestina et plus quam ciuilia, homicidia innumerabilia, uastationes, incendia, sine differentia domus et ecclesie, oppressiones pauperum incomparabiles, rerum ecclesiasticarum direptiones quales numquam audiuimus aut uidimus, legum quoque diuinarum et secularium defectus sine spe reparationis; postremo in dimicatione duorum regum, quorum uterque ad obtentum regni spem a uobis accepit [508 1Kb] , tanta profligatio regalium, ut posthac reges nostrarum partium rapinis potius quam regalibus sustentandi sint. Hec incommoda aut nulla iam essent aut minora multo, si in incepto itinere [509 1Kb] neque ad dextram nec ad sinistram sententia uestra diuertisset. Arduum iter propter zelum domus Domini aggressus [510 1Kb] estis, in quo progredi laboriosum  est, regredi autem inhonestum. Nolite, sanctissime Pater, nolite in uia deficere, et ne ulterius differendo et utrimque cauendo tanta mala crescere et multiplicari sinatis. Si graue uobis est pro illis uerba facere qui pro uobis uitam in magno discrimine posuerunt, ecclesie tamen uestris temporibus miserabiliter destructe et inaudita oppressione in seruitutem redacte succurrite. Cuius apertis destructoribus si aperta fronte in faciem resistere propter instantia pericula cautum non uidetur, hoc saltem cauete, ne hoc quod iam fecistis, irritum fieri permittatis. Nam si hoc quod in sinodo Romana diffinitum et post a [511 1Kb] legato sedis apostolice confirmatum est, silentio contegi et pro nichilo haberi oportet,  quid posthac nobis credendum uel pro rato habendum sit, omnino ignoramus. Hoc sanctitati uestre nequaquam arroganter, sed in amaritudine anime nostre locuti sumus, quia non est dolor similis sicut dolor noster. Cum enim per obedientiam pastoris luporum faucibus expositi simus, si etiam ab ipso pastore nobis cauendum est, miserabiliores sumus omnibus hominibus. Deus autem omnipotens in talem zelum uos contra inimicos Christi erigat, quatenus illa quam in uobis posuimus spes nos non confundat.«

 109. Ad quas litteras cum nullum pro uelle suo responsum accepissent, has ei litteras iterum miserunt, ut quia non primo quasi galli cantu, sicut secundum Marcum nec Petrus est excitatus, saltem cum secundo, quasi gallus, populus ecclesie uocem daret, a torpore dubitationis ad constantiam Petri cum Petro suscitatus exsurgeret:

110. »Domino uere apostolico Gregorio, beati Petri fideles et sui, deuotum pro uiribus obsequium. Nouit sanctitas uestra et omnibus circumquaque notum est, quam difficulter [512 1Kb] quantoque baiulorum discrimine legationes ad uos transmittimus, quia iter quod omnibus temporibus omnibus populis, tribubus, et linguis apertum fuit et peruium, nunc clauditur et prohibetur, et illis maxime qui non  minimum pro honore illius laborauerunt, ad cuius corpus eadem uia ducit. uestro uero honori et nostre necessitati congrueret, ut quod cum tanta difficultate perpetramus, aliquid nobis inde utilitatis, aliquid in [513 1Kb] tribulatione consolationis proueniret. Sed quicquid questionis, quicquid querimonie ad sedem, que semper iudicii et iustitie magistra fuit, dirigimus, nichil diffinite responsionis recipimus, sed omnia in futurum incerta suspenduntur. Nam inter alia multa hec quoque sanctitati uestre nuper indicauimus, qualem sententiam domnus Bernhardus in Heinricum Deo [514 1Kb] odibilem suosque participes protulerit, quidque de rege Rodulfo uestra iussione statuerit, fiduciam habentes, si hoc ad notitiam uestram proueniret, omnem causam nostram  in hoc procedere et prosperari. Sed post longam expectationem nostram, tandem reuerso nuntio, nichil aliud nobis consolationis relatum est, nisi quod diceretis, his que mandauimus uos fidem non habuisse. Et quare, carissime domine, incredibile uobis uisum est, quod fratres nostri et cepiscopi, scilicet domnus Wirtzeburgensis, Patauiensis, et alii uiri religiosi uobis in ueritate nuntiauerunt, quodque se uidisse et audisse testati sunt? Certe, domine, non in uerbis mendacii confidimus liberari, sed magis credimus quia ueritas liberabit nos. Deus, qui est ueritas, qui solus laborem et dolorem considerat, non deseruit sperantes in se, sed uisitauit nos in misericordia et miserationibus. Nam rex noster  Rodulfus fortis in eo qui dat salutem regibus, de inimicis Domini potenter triumphauit  , Heinricus autem solito more, cum suis complicibus [515 1Kb] , preter eos qui in gladio ceciderunt, in fugam uersus est, comite illo et participe cuius malitiam uos in bono uincere frustra temptastis, Ruperto [516 1Kb] scilicet Babenbergense, qui horum omnium auctor et incentor  est. Et o! utinam de sua sociorumque eius flagitiosa [517 1Kb] fallacia adhuc satis edoctus fuissetis! Nolite, carissime domine, nolite amplius ad irrisionem sancti [518 1Kb] nominis uestri huiusmodi homines mulcere, et post tam frequentes repulsas turpesque deceptiones iterum atque iterum ducatum ab eis querere. Aduentus uester ad nos tantum nobis esset desiderabilis, quantum et necessarius; sed uere scimus, quia sponte illorum ad nostras partes nunquam uenietis, nisi prius certi sint, uos illorum parti fauere, non pro iustitia sed pro uoluntate ipsorum. Quapropter nolite in eorum fide spem ponere, quorum perfidia totiens deceptus estis. Ecce uidetis, quomodo multiplicata sint mala in terra, mala quorum non est numerus; et certamen, quod a uobis initum uestraque  iussione susceptum est, iam non per uos nec per uestra decreta componitur, sed gladiorum iudicio terminandum derelinquitur. Rogamus ergo uos et obsecramus in Domino ut, remotis iam blandimentis et dilationibus, iustitie zelo uos accingatis; et si non propter nos, tamen propter honorem sancte sedis Ecclesie, confirmate quod operatus est eiusdem sedis legatus, ita ut et uiua uoce et litteris ubique transmissis sine ambiguitate denuntietis, quid in hac ecclesie diuisione tenendum sit, quid sequendum. Quod si iam dudum factum fuisset, certi sumus, quia pars iniqua adeo iam uires perdidisset, ut nec uobis nec nobis amplius nocere preualeret. Ne adiiciat ultra sanctitas uestra de certis ambigua et utrimque uergentia [519 1Kb] statuere, que usque modo  nos ita fouere uisa sunt, quatenus inimicos tamen non exasperarent. Sed certum est quod [520 1Kb] nullo modo ecclesiam uobis commissam de sua miseria poteritis liberare, nisi inimicorum illius inimicitias uelitis tolerare [521 1Kb] . Rogamus etiam ne in hoc statuta canonica deficere patiamini, quatenus corpora [522 1Kb] excommunicatorum, qui in persequendo Ecclesiam occisi sunt, in atriis ecclesiarum sepeliri permittatis [523 1Kb] ; ubi autem sepulta sunt, ibi diuina officia celebrari prohibeatis. Multi ex eis in Augusta ciuitate sepulti sunt  . Eiusdem loci congregationibus litteras uestras per discurrentes peregrinos [524 1Kb] satis mittere potestis. Deus autem omnipotens in his et in omnibus ita uos dirigat, ut sicut Ecclesie  sancte preesse, sic et prodesse ualeatis.«

111. Tertiam quoque direxerunt epistolam, quam iusserunt in sinodo Romana recitari, si domnus apostolicus uel uniuersalis Ecclesie interuentu ad dignitatis apostolice rigorem et stabilitatem possit [525 1Kb] excitari:

112. »Conquerimur beato Petro, eiusque uicario  domno apostolico Gregorio, omnique sancte Romane Ecclesie concilio, super iniuriis et uiolentiis, quas a domno Heinrico passi sumus et incessanter patimur, non ob aliam causam, nisi quod sedi apostolice obedientes sumus. Peruenit autem ad nos, in [526 1Kb] sancta sinodo Romana nuper habita  quesitum esse et dubitari a quibusdam, utrum predictus uir ille excommunicandus sit, an non. Quapropter nos, quibus res ista graui experimento euidentius innotuit, annuntiare pro nostra estimatione dignum duximus, quantis existentibus causis ipse non solum excommunicandus sed multis modis iam uere sit [527 1Kb] excommunicatus. Testis est hec sancta Romana Ecclesia, pro quantis sceleribus et quam inaudita presumptione in sinodo eiusdem ecclesie uinculo  anathematis alligatus est, non prius tamen, sicut ex ipsius domni apostolici litteris didicimus, quam ipsum multa sedis apostolice monita spernentem, semper ex correptione deteriorem esse [528 1Kb] probatum est. Pensetur ergo de illo, qui ante triennium incorrigibilis inuentus est, si infra triennium istud sic correctus resipuerit [529 1Kb] , ut nunc de proferenda in illum sententia dubitari oporteat. Excommunicatus ergo [530 1Kb] , sicut iam diximus, quam diuturna pertinacia ultionem apostolicam despexerit, undique notum est. Tandem necessitate, que non [531 1Kb] est incognita, coactus, absolutionem querens, prius impetrare non potuit, quam iureiurando pollicitus est, se de omnibus sibi obiectis satisfacturum, prout domnus papa sibi tempus constitueret. Hac conditione absolutus,  recessit. Cum autem placuisset domno apostolico, missis legatis et litteris exegit ab eo, ut faceret quod iureiurando promisit. Quarum litterarum latores cum appropiarent ad eum, a suis fautoribus capti, quidam in custodiam missi sunt quoad usque pecunia redimerentur, alii uero excoriati ac decapillati sunt. Quod cum ad nostros renuntiatum fuisset, iterum per alium nuntium legationem et litteras apostolicas transmiserunt; a quo ipse uerba legationis audiens, nichil respondit, litteras uero porrectas accipere recusauit. Huius [532 1Kb] rei testes sunt multi idonei, precipue autem sedis apostolice legatus domnus Bernhardus cardinalis, qui ob id negotium in illas partes transmissus erat. Qui cum  legationem suam in irritum procedere conspexisset, quamuis certum fuisset, predictum uirum pro adiuncto inobedientie periurio prioris anathematis uinculo innodatum, de quo iam ad tempus conditionaliter absolutus fuit, tamen quod sibi ab apostolica sede iniunctum est superimposuit. Iussione igitur apostolica regni gubernacula denuo ei contradicendo, a corpore et sanguine Domini nostri Iesu Christi et a  liminibus sancte ecclesie separauit tam illum quam omnes sibi consentientes, et uirum alium in regia dignitate confirmauit apostolica auctoritate. Que sancte Romane Ecclesie edicta sicut alia multa contempnens, regnum sibi iam secundo interdictum inuadens, usque adeo demolitus est dissipando, ut iam regnum dici non ualeat, cui nulla pene regalia supersunt. Cum autem ad conciliandos sibi fautores regni facultates sibi non sufficerent, manum in sancta sanctorum extendens, ecclesiarum Dei publicus inuasor effectus est, non eo quasi modo, quo iam ab aliquibus tyrannis presumptum esse cognouimus. Incomparabiles enim et sine exemplo preuaricationes iste sunt. Nam non quelibet predia aut modicas aliquas facultates ecclesiarum, sed episcopatus quamplures  aufugatis episcopis sibi usurpauit, et quicquid ad seruitia uel sustentationes episcoporum pertinuit, totum suis suorumque usibus mancipauit. Pro qua re episcopis proclamantibus, domnus papa querimoniis eorum satisfaciens, pro sua pietate in sinodo, que 17 Kal. Decemb. habita est, excommunicauit omnes, qui bona eorum inuaserunt. Quod cum predicto uiro cognitum fuisset, quem eiusdem inuasionis auctorem et participem esse certissime constat, nec ipse propter hoc ab inuasione cessauit, nec eos, qui una cum ipso excommunicati sunt, a sua communione uel ad horam repulit. Audiuimus autem quod sui defensores his querimoniis tales excusationes obtendant [533 1Kb] , quod ipse de bonis ecclesiarum nulli aliquid prestiterit, neque de manu eius acceperit,  uel aliquis ipso iubente inuaserit. Quod nec nos illi obiicimus; sed in hoc illum accusamus, quod et approbare paratissimi sumus, quippe quod sui sua permissione bona ecclesiastica inuaserunt, quibus ipse rogantibus hoc concessit, diuidens singulis prout uoluit; et hac mercede conducti sunt, ut iniquitati [534 1Kb] sue uires amministrarent. Quecumque autem de facultatibus episcoporum in illa distributione militibus non concessa superfuerunt, his ipse tamquam propriis utitur, et tam manifeste suis usibus deseruiunt, acsi hereditario iure sibi prouenissent. In qua accusatione si falsitatis conuincimur, nos, qui accusatores sumus, accusati penam subire parati sumus. Iudicet ergo sancta sedes apostolica,  inquirantur sanctorum Patrum concilia, interrogentur Romanorum pontificum decreta, utrum hi, qui ista faciunt uel consentiunt facientibus, pro excommunicatis et sacrilegis habendi sint [535 1Kb] , et si uel ipsis uel ipsorum fautoribus communicandum sit. Qui cum uere sciant, uera esse que de eo loquimur, scienter communicant eius operibus malignis, et huc ad hoc uenire solent, ut iniustitie latebras defensionis  obtendant, et tantorum scelerum patroni existant. Cumque in concilio huius sancte ecclesie, que semper ab excommunicatis abstinere docuit, se quasi oratores exhibent, ita patienter audiuntur, sicut et nostri, nullo discrimine inter lesos et ledentes habito. Hi etiam nuper in comitatu domini sui in eos insurrexerunt, qui preceptis apostolicis obediunt, ut ad inobedientiam constringerent; scilicet in partibus Sueuie, ubi incendiis ecclesiarum et altarium [536 1Kb] destructionibus sacrilegia innumerabilia commissa sunt. In qua re illos nec [537 1Kb] accusamus nec excusamus; illud autem uere affirmamus quod rapina illa in ecclesiis et earum atriis facta, consensu et permissione tam principis quam omnium pene maiorum qui aderant perpetrata est, ea quidem deliberatione,  quod sacrilegum illum exercitum aliter sustentari non posse censuerunt. Hoc quoque nouit sancta Romana Ecclesia, quod prefatus Heinricus domno apostolico iureiurando affirmauit, quod nullum amodo, qui ad limina apostolorum de quibuscumque terrarum locis tenderent, uel ipse uel aliquis eorum quos constringere posset prohiberet. Qualiter autem iuratam illam promissionem obseruauerit, nobis tacentibus ipsa rerum indicia manifestant Ergo preter illam que et ab antiquis Patribus et a uestra sanctitate in huiusmodi preuaricatores promulgata est sententiam [538 1Kb] , archiepiscopus Mogontinus maiorum exempla secutus, adiunctis sibi episcopis numero septem, quibus eadem iniurie ratio fuit, pro defensione ecclesie sibi commisse  predictum uirum, qui parrochianus illius est, tradidit Sathane in interitum carnis cum uniuersis suis complicibus. Item domnus episcopus Wirtzeburgensis presente et cooperante sedis apostolice legato domno Bernhardo omnes illos anathematizauit, qui actu uel consilio in hoc culpabiles extiterunt, quod ille a sua sede prohibitus est. Cuius prohibitionis auctor non incertus est; qui etiam in eiusdem sedis ciuitate, in qua pene nemo non excommunicatus est, frequentissime moratur. Ecce audiuit sanctitas uestra, quam multis modis uir ille cum suis dampnatus sit et uere dampnandus. Rogamus ergo uos per nomen Domini nostri Iesu Christi, et per eum cuius uicem agitis, ut si iam prolatis in eosdem homines  sententiis aliquid superaddere necessarium non putatis, hoc tamen firmissime prohibeatis, ne uel in hac sancta sede uel alicubi ad communionem recipiantur, priusquam ecclesiis quas leserunt satisfaciant, ne grex uobis commissus amplius ab eis contaminetur, et ne pessimum illud fermentum totam massam corrumpat.«

 113. Tunc ab ipsa sinodo  in Thentonicas partes subiectam misit epistolam: »Gregorius [539 1Kb] seruus seruorum Dei , omnibus clericis et laicis in regno Theutonico constitutis, qui excommunicationis uinculo non tenentur, salutem et apostolicam benedictionem. Que et quanta nobis cura fuerit et est, ut pestilentia clades [540 1Kb] et desolatio a regno uestro auferatur, pax [541 1Kb] et honestas et solitum decus uobis reddatur, in sinodo que hoc anno in quadragesima Rome celebrata fuit deelarauimus. Iudicio enim sancti Spiritus decreuimus et precepimus, ut in regno uestro omnium conuentus episcoporum et laicorum eorum qui timent Deum et inter uos pacem desiderant fieret, et coram nostris legatis decerneretur, si cui [542 1Kb] , Heinrico  uidelicet [543 1Kb] uel Rodulfo, qui de regni gubernaculo inter se decertant, amplius iustitia faueret, parsque [544 1Kb] iniustior ratione deuicta et beati Petri auctoritate constricta, facilius cederet et ab interitu animarum et corporum, Deo propitiante, cessaret, iustior uero pars amplius de Deo confideret, et adiuta beati Petri auctoritate [545 1Kb] et omnium iustitiam diligentium consensu, de uictoria omnino speraret et neutram [546 1Kb] mortem timeret. Sed quia peruenit ad nos quod inimici Dei et filii diaboli quidam apud uos contra interdictum apostolice sedis predictum conuentum procurent [547 1Kb] in irritum ducere, et non iustitia sed superbia ac totius regni desolatione suas cupiditates anhelent implere et Christianam religionem destruemonemus uos et ex parte beati Petri precipimus,  ut talibus nullum auxilium [548 1Kb] prebeatis neque illis communicetis. In predicta enim sinodo iam omnes [549 1Kb] excommunicationis et anathematis sunt uinculo innodati, et ut nullam uictoriam possint obtinere, beati [550 1Kb] Petri potestate sunt obligati; ut saltem coacti confundantur, et a morte animarum suarum et desolatione proprie [551 1Kb] patrie reuocentur. uos autem, fratres carissimi, de me [552 1Kb] nullo modo dubitetis, quod iniuste parti scienter aliquo modo faueam. Magis enim pro uestra salute desidero mortem subire, quam totius mundi gloriam ad uestrum interitum arripere. Quod si aliqui de falsitate confisi, litteris uel uerbis aliter uobis indicauerint, nullo modo eis [553 1Kb] acquiescatis. Deum enim timemus et pro eius [554 1Kb] amore cottidie affligimur, et ideo  superbiam et oblectamenta seculi paruipendimus, quia cito apud eum consolari indubitanter credimus. Omnipotens et misericors Deus, qui ultra spem, ultra meritum miseretur et consolatur nos in tribulatione nostra, aperiat cor uestrum in lege sua, et. [555 1Kb] in preceptis suis confirmet uos, ut auctoritate  beati Petri a cunctis peccatis absolutos uos ad celeste regnum perducat regnaturos.«

114. Contra quam nostrates hanc, quam supposui, miserunt epistolam: »Accepimus dudum sanctitatis uestre litteras hoc continentes, quod uos in sinodo Romana decreuistis, quatenus in nostris partibus conuentus omnium episcoporum et laicorum Deum timentium fieret, ad discutiendum hoc, cui illorum, qui de regni gubernaculo certant, iustitia magis faueat. In qua re hoc primum miramur, quod prudentia statuit, quod nullo modo posse fieri constat. Nouimus enim hoc memorie uestre non excidisse, quod tam assiduis querimoniis frequentatum est apud uos, quippe quod pene omnes episcopi qui sedi apostolice obediunt, de suis episcopatibus  expulsi, a facie persequentium fugiunt, et latitant; et quomodo hi cum suis persecutoribus conuenire et conferre de his causis possunt, pro quibus aliqui illorum occisi sunt, quidam in captiuitatem abducti, reliqui uero omnibus rebus suis exspoliati? Deinde quoque hoc mirandum censemus, quod illius hominis causam cum illis hominibus discutere iubemur, quos utrosque legatus sancte Romane Ecclesie uestra iussione a liminibus ecclesie sancte separauit. Si autem nichil horum obstitisset, quid nostra [556 1Kb] interest, ut iam dudum finitam sinodi Romane sententiam retractemus, et denuo ad rationem ponamus? Quid ad nos, ut discutiamus, si illi iustitia faueat ad obtinendum regnum, cui uos regni gubernacula iam ante triennium sinodo  iudicante interdixistis? Nonne magis oportuit ut iudicium illud discussio precederet, quam nunc tandem subsequatur? Nouimus intelligentiam uestram, quia nunquam de re indiscussa sinodus uobis presidente iudicauit. Que ergo necessitas secunde discussionis? Si autem predictus ille nondum discussus est, sed sicut uos dicitis adhuc discutiendus, que ratio fuit, ut homini indiscusso regalis dignitas ex dignitate apostolica sine ullo conditionis additamento interdiceretur? Si nondum discussus, sed adhuc discutiendus, quare regi alteri obedire ex uestra auctoritate iussi sumus, priusquam certum fuisset, istum non posse regnare? Huius rei testes sunt apud nos littere uestre, quippe quod legatus  sedis apostolice uestra iussione anteriori illi denuo regni gubernacula interdicendo a liminibus sancte ecclesie separauit tam illum quam omnes sibi consentientes; alterum uero, qui in locum illius subrogatus est nostra electione, in regiam dignitatem apostolica auctoritate confirmauit, omnibusque [557 1Kb] in regno Theutonico consistentibus, ut sibi obediant, ex parte omnipotentis Dei precepit. Numquid hec omnia destruenda sunt et pro nichilo reputanda? Ut autem de reliquis omnibus taceamus, certe si sola illa absolutio sacramentorum, quam in synodo  fecistis, effectum habitura est, indubitanter constat, quia iste rex esse non potest. Quomodo enim regnare potest, cui nullus amodo fidelitatem ex debito seruat? Quomodo regere populum potest, qui in agendis causis legalibus neminem ad faciendum iustum iudicium sacramentorum obligatione constringere potest? Si autem, quod absit! apostolica illa indulgentia pro rato habenda non est, quid erit de illis episcopis, et aliis, qui spe [558 1Kb] predicte absolutionis iuramenta Heinrico predicto facta infregerunt? Nonne manifeste periurii conuincuntur? Si enim ille iuste regnare potest, isti iniuste fecerunt qui promisse sibi fidelitatis iugum a se proiecerunt. Adhuc aliud. Quid de illis sacramentis erit que postea regi Rodulfo facta sunt, cuius ditioni uestra auctoritate  subiugati sumus? Ecce qualis rerum perturbatio! Attendant et uideant omnes qui sanum sapiunt, si factum est huiuscemodi, si audita est umquam in Ecclesia confusio similis huic confusioni. uidete, carissime domine, quia terra commota est et conturbata. Si uultis sanare contritiones eius, in eo quod cepistis firmiter persistite, et quod edificastis, non destruite. Si enim in [559 1Kb] incepto itinere retrorsum redire et ob difficultatem diuerticula querere uultis, non solum uulnerata non sanatis, sed que sana sunt uulneratis. Nam si ea dissimulando que uestra statuit auctoritas, nos in media tempestate, quam pro uobis incurrimus, derelinquitis, testis est super nos celum et terra, quia [560 1Kb] iniuste perditi sumus.«

115. Item post aliquod temporis interuallum  nostrates hanc epistolam domno apostolico miserunt: »Non latet sanctitatem uestram, quantas uobis obediendo persecutiones passi sumus, quomodo estimati sumus sicut oues occisionis, quomodo traditi sumus in fabulam et in improperium. Si ergo talia pro uobis sustinendo, nichil a uobis gratie meruimus, nec digni sumus quorum liberationi studium impendatur: quare saltem iustitia, que nec inimicis deneganda est, nobis denegatur? Si ergo iustum est, quod iustum esse multis [561 1Kb] uestris hortationibus didicimus, scilicet ut illi sententie uestre que in Heinricum processit obediamus, illi qui e contrario eidem sententie uestre superbe repugnant [562 1Kb] , quare secundum iustitiam non constringuntur? quare pro hac inobedientia nullam apostolice grauitatis censuram  sentiunt? quare illis conceditur, quod tam ipsis quam nobis interdictum est? aut quomodo illis licet, quod nobis illicitum factum est? Ecce ipsi sine omni contradictione uestra, illi ad obtentum regni auxilium prebent, cui uos regni gubernacula interdixistis; illi sicut regi seruiunt, quem uos usque adeo a regia dignitate deposuistis, ut omnes a uinculo iuramenti, quod ei fecerunt uel facient, absolueretis; illi participando communicant, quem legatus sancte Romane Ecclesie denuo sibi regni gubernacula  contradicendo [563 1Kb] a liminibus sancte ecclesie separauit; illi ad oppressionem nostram cum omni studio uires administrant. Quicquid enim mali patimur, ab illis patimur quos uos prohibere et debetis et potestis. Quibus dum nulla a uobis auctoritate resistitur, sine dubio ad internecionem nostram frena laxantur. Igitur uestra illa famosa strennuitas, que iuxta apostolum semper in promptu habuit ulcisci omnem inobedientiam, quare istam non ulciscitur? Quare istam dissimulat, et talem quidem inobedientiam de qua mala inaudita [564 1Kb] oriuntur, mala quorum non est numerus? Si quando misere nos oues in aliquo excessimus, confestim sine mora, sine dilatione in nos apostolice austeritatis uindicta processit. Nunc autem cum ad lupos peruentum est, qui  apertis morsibus in gregem Dominicum deseuiunt, omnia cum patientia et longanimitate differuntur, omnia in spiritu lenitatis tolerantur. Rogamus ergo uos [565 1Kb] per nomen Domini Iesu, ut siue uos terror uiri peccatoris, cuius gloria stercus et uermis est, exorbitare fecit, siue familiarium personarum mollita persuasio deliniuit, ut redeatis ad cor, ut memor sitis honestatis et timoris Domini, et si non nobis propter nos parcitis, saltem uestre innocentie in tanti sanguinis effusione prouideatis. Nam si illos amplius in nos grassari permittitis, quos prohibere debetis et potestis, timendum est, ne coram iusto Iudice de perditione nostra excusationem non habeatis.«

116. Sic totus annus ille consumitur, ut fere nichil  memorabile fieret in nostris partibus, nisi quod apostolici legati frequenter ad utrasque partes uenerunt, et nunc nobis, nunc hostibus nostris apostolicum fauorem promittentes, ab utrisque pecuniam, quantam poterant more Romano conquirere, secum detulerunt.

117. In sequenti uero anno, qui erat ab Incarnatione Domini 1080, mense Ianuario, Heinricus iterum congregato non parue multitudinis exercitu, Saxoniam uolebat inuadere, reputans Saxones, utpote quietem dum pax erat amantes, non frequentes exire hiemis tempore. Saxones uero multis iam laboribus exercitati et per multas inquietudines a somno quietis expergefacti, tota [566 1Kb] uirtute studebant ei obuiam uenire et eius impetum ab inuasione regionis sue  repellere. Sed ille solita calliditate Saxones ab inuicem multa promittendo diuiserat, ut non diu ante diem prelii Widekin [567 1Kb] , Wiprecht [568 1Kb] , et Theodericus Geronis [569 1Kb] filius, cum multis aliis a Saxonibus ad hostes transirent, et Ekkibertus marchio cum sua legione neutre parti accedens, non longe  a preliantibus lentus sederet, euentum belli dubius expectans, ut cui parti uictoria cederet, ei congratulando socius accederet. Igitur exercitus uterque conuenerunt in loco qui Flathecheim [570 1Kb]  uocatur, et sic consederunt, ut inter eos riuus, non latus quidem sed profundus, haberetur. Itaque nostrates ad defendendum partis sue litus ordinati, illos ad se uenturos in decliui montis expectant, ut ipsius oportunitate loci descendentes, hostes supinos facilius retrorsum impellant. Et Ottoni duci, quo primus pugnam conserat, imperant. Ergo dum sic ordinati nostrates, aduersum se uenturos hostes attendunt, illi, sicut semper solebant, calliditate pugnaturi, nostros improuisi circumueniunt, et dum a fronte uenire putantur, subito post tergum respicientibus  adesse uidentur. Tunc rex Rodulfus uelocem misit Ottoni duci nuntium, per Deum obtestans, ut antique memor uirtutis, sicut dispositum fuerat, ipse bellum primus incipere non refugiat. Cui dux Otto respondit, si sibi, sicut putabantur, primo uenissent [571 1Kb] , se nullatenus eorum uiolentiam formidare; nunc uero se non posse sue legionis ordinem conuertere; et rogauit, ut illi quibus primo uenissent, eos tota uirtute susciperent, promittens se cum primum posset, eis in auxilium uenturum. Denique multo aliter incipitur quam dispositum fuisset. Nam nouissimi fiunt primi, et primi nouissimi. Acriter itaque utrimque pugnatur, sed momento breui finitur. Nam Saxones citissime conuersi, hostibus, qui sibi uenerant a tergo, uultus horribiles ostendunt, et non ante  quiescunt, quam eos in fugam uersos, sibi terga monstrare compellunt. uictores itaque Saxones reuersi, multas, sicut decebat, laudes referebant omnium bonorum largitori. Ex nostris autem iacuit in illo prelio Meginfridus [572 1Kb] Magedaburgensis prefectus, ex [573 1Kb] illis uero Folcmarus [574 1Kb] et [575 1Kb] Pragensis prefectus, et cum eis Bemiorum ceterorumque non paruus numerus. Heinricum autem, qui mox incepto prelio fuge se commendauit, Lothowigus per siluam semitis latentibus abduxit. Exercitus uero eius non longe post ad eiusdem fuge presidium coactus, iuxta quoddam castellum quod dicitur Wartberg [576 1Kb]  fatigatus consedit, et ibi, donec cibis et requie recrearentur corpora, repausauit. Nostrates uero, qui castellum tenebant, impetu subito eos  insiliunt, et eis fugatis, omnia pene que habebant diripiunt, equos, arma, uasa aurea et argentea, piper et alia pigmenta, pallia et pretiosa uestimenta. Erat enim in eadem societate patriarcha et alii partium illarum principes, qui secum diuitias portauerant ingentes. Factum est autem hoc tertium prelium  anno Domini 1080, 6 Kalend. Februar., feria 2.

118 [577 1Kb] . Ipso  anno domnus apostolicus in Theutonicas partes a sinodo  subiectam misit epistolam [578 1Kb] : »Gregorius episcopus [579 1Kb] seruus seruorum Dei, omnibus archiepiscopis et episcopis in Theutonico atque in Saxonico regno commanentibus [580 1Kb] , omnibusque principibus, cunctis etiam maioribus [581 1Kb] atque minoribus, qui non sunt excommunicati et obedire uoluerint, salutem et apostolicam benedictionem. Quoniam ex lite et dissensione, que tamdiu inter uos est, maximum in sancta Ecclesia periculum, maximum undique inter uos detrimentum fieri cottidie cognoscimus, idcirco uisum est nobis, uisum est et fratribus nostris in concilio congregatis, summo desiderio estuare, summa ope elaborare  pro uiribus, quatenus idonei nuntii, tam religione quam scientia pollentes, e latere apostolice sedis ad partes uestras mitterentur, qui religiosos episcopos, laicos etiam pacis et iusticie amatores, in partibus uestris [582 1Kb] commorantes, ad hoc opus idoneos congregarent: qui, Domini gratia preeunte, die et loco ab illis statuto, tam ipsi, quam quos ipsis adhuc iungere [583 1Kb] debemus, aut pacem componant, aut ueritate precognita, super illos qui sunt tanti dissidii [584 1Kb] causa, canonicam censuram exerceant. uerum quoniam nonnullos diabolico instinctu confectos [585 1Kb] , iniquitatis sue facibus ignitos, cupiditate inductos, discordiam potius quam pacem fieri et uidere desiderantes fore non ignoramus, statuimus in hac sinodo ad eandem formam sicut et in preterita,  ut nulla umquam persona alicuius potentie uel dignitatis [586 1Kb] , siue magna siue parua, siue princeps siue subiectus, aliqua presumptione presumat [587 1Kb] legatis nostris obsistere, et postquam ad uos peruenerint, de componenda pace contraire; nec postea contra interdictum illorum alter in alterum audeat insurgere [588 1Kb] , sed usque ad diem ab illis statutam [589 1Kb] firmam pacem omnes sine ulla occasione et fraude  obseruent. Quicumque autem hec nostra statuta ulla presumptione uiolare temptauerit, anathematis eum uinculo ligamus, et non solum in spiritu, uerum etiam et [590 1Kb] in corpore et in omni prosperitate huius uite apostolica auctoritate innodamus, et uictoriam in armis auferimus, ut sic saltem confundantur et duplici contritione conterantur.«

119. Item domnus papa regi Rodulfo: »Gregorius episcopus seruus seruorum Dei, Rodulfo regi et omnibus secum Christianam religionem defendentibus salutem et apostolicam benedictionem. Quod regnum Theutonicorum, hactenus inter omnia mundi regna nobilissimum, iam uideo incendiis cedibus et rapinis deuastari confundi [591 1Kb] et annullari, quam magnus exinde cordi meo dolor insideat, quam continuus  in uisceribus meis me gemitus afficiat, testis est ille solus, qui omnium hominum corda scrutatur et probat. Deferuntur enim [592 1Kb] michi iam sepius legationes Heinrici cum [593 1Kb] per proprios nuntios, tum per cognatos et aliarum terrarum principes et affines, modo omnem obedientiam promittendo, modo per uaria ingenia sollicitando, id a me summo conamine cupientes efficere, quo me ad uotum suum suis [594 1Kb] partibus ualeant inclinare. uerum quia hinc inde et Romana grauitas et apostolica mansuetudo me per mediam iustitie uiam [595 1Kb] incedere cogit, omnibus quibus possum modis hoc oportet intendere, quomodo ueram a falsa iustitiam, perfectam a ficta obedientiam, iudicio sancti Spiritus ualeam discernere, et rato ordine ad finem usque perducere.  Hec uero [596 1Kb] et alia, si propitio Deo ad uos sani perueniunt legati mei, melius quam he littere uiua uoce testificabuntur et docebunt  .«

120. Item domnus apostolicus regi Rodulfo: »Gregorius episcopus seruus seruorum Dei, Rodulfo regi omnibusque secum in regno Saxonum commanentibus, tam episcopis quam ducibus et comitibus, nec non maioribus et minoribus, peccatorum absolutionem  et apostolicam benedictionem. Cum ueritas ipsa dicat, omnium qui propter iustitiam persecutionem patiuntur, regnum esse celorum, et Apostolus clamet neminem, nisi qui legitime certauerit, posse coronari: nolite, filii mei, in hoc, qui uos iam multo tempore exagitat, bellico furore deficere; nolite per ullius [597 1Kb] fallentis persone mendacia de nostro fideli adiutorio dubitare, sed magis magisque pro tuenda ueritate ecclesiastica, pro defendenda uestre nobilitatis [598 1Kb] libertate, labori iam citius finiendo incumbite, et ex aduerso ascendendo, uos et corpora uestra quasi murum pro domo Isrel opponere satagite. Quid iam in duabus sinodi nostre conuentionibus de rege Rodulfo et de Heinrico statutum, quidque ibi de pace et concordia regni etiam  cum iuramentis sit diffinitum, per nostras litteras et per uestros legatos, nisi forte capti sint [599 1Kb] , apertissime potestis agnoscere, et si quid adhuc remanserit [600 1Kb] , per episcopos Metensem et Patauiensem et abbatem Augiensem [601 1Kb]  , qui nobiscum finem rei prestolando morantur, cum ad uos ipsi peruenerint, quasi in promptu habetis audire. Postremo hoc uos ignorare nolumus, quia omni qua oportet instantia, cum [602 1Kb] orationis nostre assiduitate, tum officii nostri grauitate, et prospiciendo consulere et consulendo prospicere uestre necessitati non dubitamus.«

121. Eodem anno, mense uidelicet Octobri, Heinricus militie [603 1Kb] laboribus infatigabilis, iterum congregauit exercitum, ut inuaderet Saxonie regnum.  Saxones uero cum ingenti multitudine occurrerunt ei in loco qui Cancul  uocatur, ibique castris positis, sederunt, ut fines suos cum Dei adiutorio ab hostili inuasione tuerentur. Cumque missis exploratoribus ille nostram uirtutem cognosceret, et ei cum sua uirtute congredi non auderet, ad artem malitie conuertit se, dolique calliditate nostrum agmen in duas partes dispergit, ut quod integrum, suis uiribus diffidens, adire non presumebat, diuisum per partes, si necessitas compelleret, aggredi non formidaret. Nam cum prelium deuitans cum uniuerso exercitu suo contra Erphesfort [604 1Kb] tenderet, uelocissimos equites retro contra Goslariam misit, qui quibusdam uillis incensis ad se uelociter properarent. At Saxones per suos exploratores iter eius  contra Erphesfort [604 1Kb] edocti, cum eum facile possent insequi uel etiam preuenire, uiso post dorsum fumo illuc uniuersi festinant, ut ei Goslariam et illas partes Saxonie prohibeant. Ille uero ceptum iter ad Erphesfort [604 1Kb] peragens, oppidum iam succensum fuerat depredatus, cum noster exercitus se deceptum  intelligens, magna turba peditum simul et equitum derelicta illum est insecutus. Cumque iam illi nostrates appropinquarent, eumque Niuamburg [605 1Kb]  episcopatum incendere uelle uiderent, propero cursu eum per montana preuenientes, urbem ab incendio fortiter defenderunt. Quo ille cognito, obuia cuncto comburens et uastans, ad fluuium qui dicitur Elstera peruenit; cuius magna profunditate uisa, nolens ibi castra locauit. Hic diuersorum diuersas opiniones michi contigit agnoscere, sed cui earum ueritas accedat, non licuit michi scire. Alii namque dicebant, quia bis a prelio discedebat uictus, amplius eum fortunam prelii nolle temptare, sed nostris arte sua deceptis, magnam partem regionis uelle comburere, sicque  sine prelio, quasi cum uictorie gloria, suas in partes declinare, sed inscium fluminis huius profunditatem incurrisse, sicque coactum, quia non facile transire poterat, prelio se commisisse. Alii uero putabant, quod ex [606 1Kb] industria maliuolentie hunc pugne elegisset locum, ubi suis quibus non bene credebat aut fortiter esset pugnandum, aut turpis fuge premium periculum fluuii subeundum. Alii uero credebant, quod ideo regiones illas peteret, quia Misnensium uel Bemiorum pro quibus legatos miserat, auxilium speraret; qui si sibi, sicut, expectabat, fuissent adunati, inde per Merseburg et Magedaburg et per uniuersam potenter transiens Saxoniam, cuncta posset depopulari, sueque in perpetuum subiicere dominationi.

 122. Igitur Heinricus castris in Elstre ripa locatis, crastino mane primo suas acies disposuit, quia nullam prelii moram per se fieri uoluit : cum ecce nostri multa festinatione simul et itineris asperitate fatigati, multis in uia pre [607 1Kb] lassitudine derelictis adueniunt et audientes, quod hostes essent, e contra sine mora se ad defensionem patrie sue [608 1Kb] disponunt. Cum uero pedites admodum pauci esse [609 1Kb] , plurimis non ualentibus sequi, conspicerentur, omnes qui non satis fortes equos habebant ex equitibus pedites fieri iubentur; et tunc ordinati, hostibus obuiam paulatim progrediuntur. Episcopi uero clericos omnes qui aderant, ut psalmum 82um multa deuotione cantarent, ammonebant.  Exercitus autem uterque ad paludem que uocatur Grona [610 1Kb] conuenerunt, et quia sine uado palus erat, exercitus ambo dubitantes ibi substiterunt, et alteros alteri, ut priores ad se transeant, opprobriis increpantes, utrique suam ripam inmoti tenuerunt. Tandem nostri caput ipsius paludis non longe esse cognoscentes, ad illud tendebant;  quo uiso, contrarii equo itinere ad eundem terminum paludis pergebant. Ibi cum in tuto conuenissent, conseruere manus, et utrimque fecerunt miserabile facinus. Heinricus autem, mox ut eos uicissim misceri conspexit, se sicut solitus erat in fugam dedit. Exercitus uero eius tanta uirtute nostris instabat, ut quibusdam terga dantibus, ad illorum castra fallax fama ueniret, que Saxones esse uictos ore mendacii nuntiaret [611 1Kb] . Dumque presules qui Heinricum adiuuabant, cum suis clericis Te Deum laudamus gaudentes cantarent [612 1Kb] , Rappodo [613 1Kb] , unus de summis principibus [614 1Kb] , portatur occisus. Quem qui ferebant, his qui in castris erant, de longe: Fugite, Fugite, clamabant; Otto namque dux adsumpta peditum turma, illis qui nostros in  fugam uerterant equam uicem rependit, eosque terga sibi monstrantes insequi non ante desistit, quam eos per media castra festinantes fluuium satis cum periculo transisse conspexit. Nam fere non minor pars hostium in fluuio quam periit in prelio. Tunc pedites plenam se sperantes uictoriam, castrorum uolebant inuadere rapinam. Sed dux Otto prudens [615 1Kb] in bello, timens ne adhuc hostes aliqui post terga remansissent, monuit eos a preda manus interim continere, donec certi quod nullus hostis a tergo latuisset, securi possent hostilia castra diripere. Itaque reuersus cum peditibus, inuenit in loco prelii Heinricum de Lacha cum maxima parte exercitus, iam quasi de uictoria triumphantem et Kyrie eleyson leto clamore canentem. Quam multitudinem  cum uidisset dux Otto, uoluit eam deuitare primo, quia non eam turbam se uidit habere, cum qua cum tanta legione putaret tutum pugnare; sed rursus recogitans, quia Deo non est difficile multos [616 1Kb] in paucis uincere, fortiter eos adiuit, et Deo dante illis spiritum timoris, cito eos in fugam conuertit. Omnibus ergo aut in fluuio mersis aut ultra fluuium fugatis: »Nunc, ait dux Otto, castra securi perquirite; nunc tuti quicquid inueneritis accipite; et quicquid hodie fuit hostium, uestra [617 1Kb] uirtute uobis prestante, uestrum uocate!« His uerbis nondum finitis, hostilia [618 1Kb] castra peruadunt, et omnia que sunt inuenta, festinanter inuadunt. Sunt autem inuenta multa pretiosa tentoria, multa episcoporum scrinia sacris indumentis et uasis plena, multa uasa  aurea et argentea cottidianis usibus apta, multe quoque argenti uel auri lamine, multoque [619 1Kb] maxima pars numerate pecunie, equi quamplurimi simul et optimi, arma generis uniuersi, mutatoria, ceteraque sine estimatione uestimenta, uel ut breuiter dicam, quicquid episcopi Coloniensis fuit, Treuerensis et alii fere quatuordecim secum attulerant, quicquid dux Fridericus, comes Heinricus ceterique  ditissimi homines secum portauerant, quicquid in Erphesfort rapuerant, omnia illa nostri simul diripientes, ad castra sua uenerunt triumphantes.

123. Illi uero qui gladium effugerant, quantas calamitates in fluuio, siluis, paludibus sustinerent, nulli est credibile, nisi cui contigit hec omnia loca presentialiter uidere. Fluuius enim tales ex utraque parte ripas habet, ut hic nemo nisi cadens possit intrare, illic nemo nisi frutectis uel herbis arreptis repens possit exire. Multi fugientes, cum illi hic proni fluuium uelociter inciderent, et illic de dorsis equorum ripe insilirent, gladio ripam cedebant, ut equos post se de fluuio extraherent, tandemque cedendo fatigati, equis derelictis armisque proiectis fugam trepidi corripuerunt. Ergo quicquid  Unstrod [620 1Kb] ubi uicti sumus in nos peccauit, Elstera [621 1Kb] pro nobis dupliciter uindicauit. Illic enim tantum nostras res fugientes amisimus, isthic et hostiles et nostras, quas nobis predando tulerant fugientes hostes, fugientibus et interfectis abstulimus. In fuga uero quamplurimi fortes uiri a rusticis securibus et fustibus occisi, multi nobiles et illustres sunt a personnis uilibus capti, multi fame crudelissima cruciati, equos uel gladios pro frusto panis dare non dubitabant, nec si panem uenalem inuenirent, ulli sue rei parcebant. Si qui uero capti ad aliquem de nostris hominem probum sunt adducti, sanati si uulnerati erant, gratis in patriam suam remittuntur, uestibus et armis decenter instructi. Tunc dictum est illis quod Heinricus dominus eorum post  Bemios misisset, et illis uenientibus, cum eodem qui adhuc reliquus erat exercitu Saxoniam repetere uoluisset. Sed illi responderunt se potius, si possibile esset, totum mundum uelle circuire, quam Saxonicam terram umquam magis transire [622 1Kb] .

124. Interea Saxones ad sua castra reuersi repererunt inminutam magnam partem sui gaudii, quia rex eorum Rodulfus duobus acceptis uulneribus, uno letali, altero deformi, magis quam suum dolebat casum populi. Sed cum cognouisset quod suus haberet uictoriam populus: »Nunc, ait, letus patiar uiuus et [623 1Kb] moriens, quicquid uoluerit Dominus!« Quamuis autem dextera manus illi fuisset amputata, et graue uulnus haberet uenter ubi descendit ad ilia, tamen ut illos quos de sua morte  uidebat dolentes consolaretur, se non in presenti moriturum fidenter pollicetur; suique postponens curam, suis uulneratis ostendebat quam deceret adhiberi medicinam. Qua fortitudine simul et pietate nostri principes ualde commoti, concorditer omnes ei spoponderunt, ut si Deus omnipotens illius uitam seruare uellet, eo uiuo, etiamsi utraque manu careret, Saxonia nullum alium rectorem  eligeret. Qua fide multum ille letatus, felici est morte resolutus [624 1Kb] . Factum est autem hoc prelium quartum anno ab Incarnatione Domini 1080, Idibus Octobris, feria 5.

125. Deinde mense Decembri, cum principes nostri congregati de statu regni sui tractarent, ecce nuncius aderat qui diceret Heinricum ad suos de prelio reuersum iactasse, quod rege Saxonum occiso totam Saxoniam sue ditioni subiecisset, et nunc exercitu congregato aduentare, ita ut Goslarie natalem [625 1Kb] Domini celebraret. Sed nostri magno exercitu per triduum collecto, ei perrexerunt obuiam, uirtute suam defensuri patriam. Quod ille cognoscens [626 1Kb] , a magna spe cecidit, quia Saxones, dum non haberent rectorem, facile uinci posse sperauit.  Igitur exercitu suo dimisso, consilioque mutato, misit ad Saxones legatos [627 1Kb] , ut quandoquidem nollent esse sine rege, filium suum sibi facerent regem, seque illis iurare, quod numquam intraret terram Saxonie. Cui legationi dux Otto, sicut erat solitus iocose magna seria [628 1Kb] nonnullo schemate ludendi uelare, respondit: »Sepe, dicens, ex boue malo malum uitulum uidi generatum [629 1Kb] ; ideoque nec filii nec patris habeo desiderium.«

126. Transacto uero natali Domini proximo, quo 1081us ab Incarnatione Domini inceptus [630 1Kb] annus erat, Heinricus exrex Italiam disponebat ingredi, ut imponeret aliquem finem rerum suarum longo labori, scilicet ut uel domno papa Gregorio humiliatione ficta placato, siue ui tyrannica coacto,  uincula banni, quibus erat ligatus, exueret, uel quod magis uolebat, Gregorio per uim de sede pontificatus eiecto, et in ipsa sede Wiperto Rauennate collocato, qui iam per triennium iuste fuerat excommunicatus, libere faceret omnia que sue tyrannidi placerent, cum de sede apostolica omnis sue uoluntatis fauorem haberet. Sed familiares ipsius non tutum putabant fore, Saxonibus recenti prelio uehementer exacerbatis inuadendos fines suos relinquere, cum de aduentu illorum dubitationem nullam haberent, si pergentes in Italiam, suam patriam sine uirtute militari dimitterent Miserunt ergo principibus nostris nuntios, qui singulare colloquium rogantes, tempus et locum prefinirent, quo ex utraque parte principes electi, de  communi bono tractaturi, conuenirent. Conuenerunt autem ultra fluuium qui Wisara dicitur, in silua que inde Capuana uocatur, quia ad urbem que Capua  nominatur pertinere cognoscitur. Conuenerunt autem episcopi  ex illa parte Coloniensis, Treuerensis, Babenbergensis, Spirensis, Traiectensis; ex nostra uero parte Magontinus,  Magedaburgensis, Saltzburgensis, Pathorbrunnensis, Hildinisheimensis [631 1Kb] . Cumque qui ex illa parte erant, secretum, quod soli principes audirent, habere colloquium uoluissent, nostri nullum sermonem conferre uolebant, nisi quem cunctis qui conuenerant, magnis et paruis, audire liceret. Iam uero sedentes ex utraque parte diu tacebant; quia et nostri, qui rogati illis occurrerant, quid illi uellent expectabant; et illi non se rogasse nostros, sed nostris rogatos uenisse uideri uolentes, quid a nostris peteretur, auscultabant. Tandem nostri rumpentes silentium, ut omnium faceret uerbum, Geuehardum petierunt Saltzburgensem archiepiscopum. Qui surgens, ut erat uir per omnia prudens et honestus, et honori quem gerebat non  minimum conferens honoris, uultu modesto, uoce mediocri, sensum profudit sapientis et pii pectoris:

127. »Episcopi uenerabiles ceterique quos uidetis adesse principes Saxonici, hanc operam michi dignati sunt imponere, quatenus animos omnium [632 1Kb] mei sermonis officio debeam uobis exponere. Unde uos omnes, sacerdotes sancti ceterique primates eximii, rogatos esse uolo, ut me dignemini patienter audire, et cause communi, quam sum iussus agere, animum tranquillum, quo uerum agnoscere et [633 1Kb] examinare possitis, adhibere; quia non plus nostra quam uestra, si uultis, interest, que sum dicturus agnoscere. uestro ipsorum testimonio fidenter innitimur [634 1Kb] , quia uos, quamuis a nostra  societate discessistis, a ueritatis amore non discedere confidimus:---uestro, inquam, testimonio probare uolumus, quantis iniuriis, quantis contumeliis simus affecti dum toto animo, tota uoluntate, sicut decebat, regis eramus seruitio subiecti. uos ipsi scitis, quotiens singillatim uel communiter uestrum petiuimus auxilium, quo pro beniuola seruitute nostra uel hoc ex intercessione uestra redderet nobis premium, ut a multarum, que nos importabiles premebant, leuaret fasce calamitatum. Hoc quia sepe postulauimus, optime scitis; et quid postulando profecimus, similiter optime scitis. Inde uos non incusamus, quia uos pro nostra causa, quamuis parum nobis prodesset, sepe laborasse  cognouimus [635 1Kb] . Quale uero premium nostre deuotioni dederit ultimum, quid opus est dicere, cum manifestum est oculis omnium, quia hoc, quod habuit maximum, nobis rependit extremum. Sacerdotes namque non solum de nullo crimine conuictos, sed nec regulariter accusatos, aut in uincula sicut latrones coniecit, aut a sedibus suis, quos capere non poterat, omnium rerum suarum nudos effugauit;  ecclesiarum bona, quibus episcopi uel ipsi uiuere uel pauperes Dei sustentare deberent, scelerum suorum fautoribus dissipanda [636 1Kb] concessit. Terram nostram multis iam uicibus igni ferroque uastauit; cognatos siue milites nostros in nostris finibus innocentes occidit, cum nulla fuisset ei causa bellorum, nisi quod seruos habere uolebat filios hominum liberorum. Sepe ipsum, sepe uos singulos et uniuersos suppliciter orauimus, ut gladio deposito causam nobiscum iudiciis ageret, et nos uestrum per omnia iudicium secuturos animo libenti spopondimus. Quid his omnibus profecerimus, uos ipsos in testimonium uocamus. Ergo nos, qui nunc adsumus, cum omnibus quos tenet Saxonica tellus, uobis, o sanctissimi Christi sacerdotes, et  uobis, o nobilissimi principes et fortissimi milites, humiliter supplicamus, ut memores omnipotentis Dei uestrique officii, uos, quod estis animarum pastores non perditores uocati, uos uero, quod gladium ad defensionem non ad internicionem accepistis innocentum, cogitetis, et nos uestros fratres in Christo, uestros cognatos in carne, ferro et flamma amplius persequi ne uelitis. Quod hactenus molestiarum a uobis perpessi sumus, uobis donantes, peccatis nostris imputabimus et correptionem diuine pietatis appellabimus, dum posthac iniuriarum de uobis securi esse possimus. Gladium et ignem deponite, et sicut decet homines Christianos cum Christianis, causam rationibus, non cedibus agite; et quod ante cruoris effusionem postulauimus,  nunc saltem uel cruore nostro satiati prestate. Multas quidem nobis erumpnas dominus uester Heinricus crudeliter intulit, multis calamitatibus nos ultra modum fatigauit, et tamen ecce parati sumus eum nobis regem, sicut olim fuit, accipere; ecce parati sumus ei fidelitatem et subiectionem iurare et iuratam fideliter et libenter seruare: tantum uos hoc ueris assertionibus astruite, ut nos saluo ordine nostro, et laici possint facere hoc sine fidei sacre detrimento; nec nos ab isto campo recedemus, donec omnia que dixi compleuerimus. Si uero nostras sententias dignati fueritis attendere, ueris et manifestis et ex Scripturarum testimonio firmis rationibus ostendemus, quod domnum Heinricum nec clerici nec laici regem habere possumus cum  animarum nostrarum salute. Nunc ergo uel uos nobis, quod iuste possit regnare, probabiliter ostendite, et nos sub eius regno socios fideles accipite [637 1Kb] : uel nobis, quod iure regnare non possit, ueraciter probare permittentes [638 1Kb] , nobis, immo ueritati, consensum amicum prebete, nosque [639 1Kb] ut hostes persequi desinite. Quod si obiicitis, sacramento quod ei iurastis uos esse constrictos, simili modo confirmabimus, nullo sacramento iure uos ad nostram  persecutionem posse compelli. Hec igitur est summa nostre petitionis, ut domnum Heinricum uel uos iure posse regnare nobis probabiliter ostendatis, uel nos uobis, eum non posse, ueraciter ostendere sinatis; et cum res alterutra fuerit demonstrata, nos igni ferroque persequi cessetis [640 1Kb] .«

128. Tunc illi responderunt se nec ad causam tractandam conuenisse, nec se tante esse sapientie, ut tam magnam rem ex improuiso presumant agendam accipere [641 1Kb] ; presertim cum non ad se solum, sed ad regem cunctosque regno eius subditos pertinere uideatur. Rogabant autem ut ab initio Februarii, quod tunc erat, usque ad medietatem Iunii pax ex utraque parte daretur, intra quod tempus conuentu facto, eadem causa, quam nostri  nunc agere uolebant, communi totius regni partis utriusque consilio tractaretur. Nostri uero dolos illorum percipientes, quia propterea tam longum tempus pacis habere uolebant, ut hi qui domi remanebant essent tuti, donec illi qui in Italiam pergebant contumeliam facerent apostolice dignitati; responderunt se nec decipere uelle nec decipi, sed firmam et integram pacem dare et petere usque ad terminum temporis predicti. Cumque illi Theutonicis omnibus, nostre partis adiutoribus, pacem se dare promitterent: »Itane, dixit Otto dux, nos stolidos esse putatis, ut non intelligamus consilium uestre calliditatis? Petitis uestris partibus a nobis pacis securitatem, donec apostolicam possitis inhonorare dignitatem; et nobis pacem uestram promittitis,  donec illum, qui nostrum caput est, pro uestro libitu, si Deus permiserit, male tractetis. O quam bona pax datur corpori, dum crudeliter absciso crudelius illuditur capiti! Ergo nobis et nostris omnibus date, et uobis et uestris omnibus accipite, pacem aut integram aut nullam. Quod si plenam pacem nobis et nostris omnibus amicis, magnis et paruis, dare non uultis, pergite iter quod cepistis; hoc tamen ante predicto, quod in finibus uestris hospites cito non gratos habebitis, nec res uestras, ut uelletis, ab Italia reuersi custoditas inuenietis. Nam hoc nolumus uos celare, quod cum primo poterimus, unum rectorem uolumus habere, qui et nos ab iniuriis fortiter adiuuante Deo defendat,  et his qui nobis iniurias fecerunt equitatis uicem rependat.« Milites ergo plebei partis aduerse conclamant, nostros equam rem offerre, suos principes equum nec accipere; se posthac ad pugnandum minus fore paratos quam actenus fuissent, quia causam iustitie cum Saxonibus esse cognouissent, plusque nobis illum conuentum quam in tribus preliis uictoriam prodesse; quia, quod numquam credere poterant, nostros humiliter iustitiam postulare simul et offerre, ipsi presentes audissent.  Sic ab inuicem disceditur, tantum per septem dies altrinsecus pace data.

129. Heinricus igitur intrante Martio intrauit Italiam, seminaturus et ibi, sicut pridem in Theutonica fecerat terra, discordiam, quo nullam regni sui partem placatam dimitteret, atque [642 1Kb] ciuilium bellorum uenenis pacis quietem non corrumperet.

130. Principes uero Saxonie cunctis gentibus Theutonice lingue, non minus inimicis [643 1Kb] quam amicis, legatos miserunt, rogantes ut, Heinrico filioque eius excepto, quemlibet alium rectorem eligerent; se ei, quicumque esset, fideliter seruituros pollicentes; quatenus omnia regni membra, sicut olim fuerant, in unum sub uno rege conuenirent. Mense autem Iunio, exercitu collecto, perrexerunt  in orientalem Franciam, et predis uel incendiis eam uastando, multas quas sibi fecerant iniurias uindicauerunt. Nam flamma latum facientes iter, uenerunt non longe a Babenberg, ibique Sueuos ueteres amicos habentes obuios [644 1Kb] , de communi negotio regis constituendi communi consilio tractauerunt, et post multos tractatus, ut Herimannum [645 1Kb] regem eligerent, unanimiter omnes consenserunt.

131. Sed cum Saxones domum leti gloriosique redissent, nullumque dubium de recipiendo regeretinerent, principes aduerse partis, artis antique non obliti, quia electum regem ualde timebant, electionem  eius, ne perficeretur, modis omnibus disturbare querebant. Ottonem ergo ducem solum sibi loqui rogabant, multisque pollicitationibus ei, ut in electione uacillaret, persuadebant; non tamen, ut certum quid eis promitteret, efficere poterant. Sic eo dubitante magnaque parte eius dubitationi consentiente, tota preterit estas, et pene totam Saxoniam commouerat eius instabilitas. In Nouembre uero mense iterum uocatus ab illis ad soliloquium, cum iam totus esset inclinatus ad nostrorum partes hostium, Dei misericordia faciente, ne tot suos labores, quos pro patria tolerauerat, in ultimis temporibus perderet, equus cui sedebat [646 1Kb] in plano campo cecidit, ipsique sessori crus unum ita contriuit, ut fere integro mense nisi portatus ire non posset. Igitur ad  se, gratia Dei mouente, reuersus, se peccasse et diuina pietate correptum esse intellexit. Missis itaque legationibus diuersis, et hostibus renuntiauit, et ciuibus suis se semper fore fidelem et concordem fideliter repromisit. Unde principes Saxonie ualde letati, regem suum Herimannum cum magno tripudio Goslarie susceperunt, paucis diebus ante natale Domini. In natali uero sancti Stephani [647 1Kb] protomartyris a Sigefrido, Moguntine sedis archiepiscopo, in regem uenerabiliter est unctus, cum iam 1082us annus Incarnationis Dominice fuisset inceptus [648 1Kb] .




CIRCA ANNUM DOMINI MLXXX.
TOMELLUS MONACHUS HASNONIENSIS





HISTORIA HASNONIENSIS MONASTERII AUCTORE TOMELLO BALDUINI, COGNOMENTO MONTANI, FLANDRIAE ET HANNONIAE COMITIS, SECRETARIO.






ADMONITIO PRAEuIA.

Historia fundationis Hasnoniensis monasterii, ordinis S. Benedicti, in pago Ostrauanto ad Scarpim fluuium in diecesi Atrebatensi, auctorem habet Tomellum monachum, Balduini comitis, cognomento Montani, secretarium, scriptorem grauem, qui nichil solido fundamento non subnixum scriptis mandauit. Et certe primordia monasterii, quod ab initio duplex exstitit, uirorum et feminarum, quibus primi prefuerunt  Ioannes et Eulasia fundatores, ex ipsis purissimis hausit fontibus, ex archiuis nimirum monasterii, uti ipse testatur non uno in loco. Nam capite primo sic loquitur: Non habebit his in scriptis me auctorem quodlibet scriptum fallaciter fictum, quia quidquid dixero, ex archiuis eiusdem monasterii comprobare promptum habeo. Et capite 3, relaturus seriem abbatum et abbatissarum, Fit ut omnem, inquit, rectorum eiusdem loci lector inueniat successionem, hanc ab archiuis sumptam legat descriptionem, quam deinde subiungit capite 4. Restaurationem uero monasterii qualem ipse uiderit retulit, utpote testis oculatus; nam et Balduini fundatoris secretarius exstiterat, et opus suum Rodlando primo abbati nuncupauit; quo defuncto historie caput 17 addidit De bone memorie abbate Rotlando ac de morum eius probitate. Porro similitudine nominum allucinatus est Andreas uallerius in Bibliotheca Belgica, ubi de Tomello nostro hec habet: Thomellus Elnonensis monachus ad S. Amandum claruit anno 1070. Scripsit iussu B. Rolandi abbatis sui de fundatione cenobii Elnonensis, reparatione ac dedicatione, et de moribus Balduini comitis eiusdem reparatoris. Nam nullum habemus Elnonensem S. Amandi abbatem Rollandum nomine, bene autem Hasnoniensem; neque Elnonensis etiam monachus exstitit Tomellus, sed Hasnoniensis; sed nec que de monasterii sui fundatione, reparatione ac dedicatione, ac de moribus Balduini comitis scripto commendauit, Elnonensi cenobio conueniunt, sed Hasnoniensi. Hanc uero Historiam descripsimus ex ms. codice Hasnoniensi, annuente reuerendissimo et amplissimo eiusdem loci abbate, a quo etiam mutuo habuimus chartarium dominorum de Auenis, ex quo multa ad historiam Belgicam pertinentia excerpsimus in tomo I nostrorum contenta.



DE FUNDATIONE HASNONIENSIS CeNOBII.



INCIPIT PROLOGUS TOMELLI De fundatione Hasnoniensis cenobii, ad Rollandum abbatem primum post restaurationem.


Licet diuitias huius seculi prima mortales putent, diuitie tamen salutis sapientia et scientia ac timor Domini ipse est thesaurus eius. Quem se thesaurum in uasis fictilibus habere Apostolus gloriatur, quia conseruata in humili corde sapientia, omni principum huius seculi maior est potentia. Hanc, uenerande Pater Rollande, posthabitis sapientibus et conquisitoribus huius mundi, in te amplector et ueneror, cuius senectus uenerabilis et diuturna, non annorum numero computata, sed omnium uirtutum facetiis ornata; cuius imperio parere est imperium parare, tibique humiliter subesse est non sine gloria  preesse. Unde animum induxi quidquid imperaueris, ac si diuinitus imperetur obaudire, et ad nutum tui totis animi et corporis passibus ire. Noui enim te matre uirtutum omne quod agis temperare, ut et sit quod fortes cupiant et infirmi non refugiant. Exigis a me antiquam Hasnoniensis cenobii constructionem nouo stylo cudere passimque in archiuis diuisam in unum uolumen colligere, quantumque diue memorie marchio Balduinus beneficium eidem loco nostra etate indulserit, subscribere Iubenti quippe tanto uiro obaudire constat, ut dixi, gloriosum, sed imparem operi manum ponere non modice laboriosum. Sed me sub fasce gradientem baculus tue sustentabit sanctitatis; cumque extremam  operi manum dedero, tui sit muneris, si placeo, dum unum auctoritate probes, alterum oratione robores. Succurrunt et labori meo orationes fratrum Hasnoniensium sub cura tua in castris Christi arma iustitie gerentium: quibus in ore nunquam dormitat oratio, in corde dilectio, in uirtute nunquam languescit operatio. Quibus caudam hostie in sacrificio, et cum Ioseph talarem tunicam, hoc est opus bonum usque ad consummationem et uotis exopto, et precibus exoro.



CAPUT PRIMUM. De Ioanne uiro illustri eiusque sorore Eulalia primis fundatoribus.


Dicturus fundationem Hasnoniensis loci, res postulat temporibus et personis, loco ac commodis uti: id enim grammaticis cum oratoribus commune est locum, tempus, personam in cunctis attendere negotiis. Locum, inquam, qui fundatus; tempus, quando fundatus; personas, quibus constat fundatus. Et primum os in laudem fundatoris prefati loci aperiam; deinde qualiter eisdem sit fundatoribus constructus, quod potero referam. Non habebit his in scriptis me auctorem quodlibet scriptum fallaciter fictum, quia quidquid dixero ex archiuis eiusdem monasterii comprobari promptum habeo. Habebat  Ecclesia pretiosum Dominici diadematis lapidem, Ioannem scilicet genere et uirtute illustrem perfectissimum laicum, perfectis etiam laicis imitabilem; perfectissimum, inquam, quia Dominice uoci paruit dicenti: Si uis perfectus esse, uade et uende omnia que habes, et da pauperibus, et ueni sequere me. Quod tali affectu effectui mancipauit, ut in consequentibus palam constabit. Habuit sane in consortium sue probitatis sororem carne et spiritu non inferioris bonitatis, nomine Eulaliam; sed quibus parentibus originem duxerint et quas personas germanitatis uinculo habuerint, qualiterque per eos exordium Hasnoniense cenobium ceperit, facile agnitu in subsequentibus erit.



CAPUT II. De cenobii Hasnoniensis constructione, eiusdemque sacrosancta dedicatione.


Erat prefato Ioanni sicut egregia stirpis claritudo, ita et magna patrimonii amplitudo, qui Christum in terris subscribere decreuit heredem, ut se Christo in celis faceret coheredem, et funiculos hereditatis terrene in temporalibus angustans ac in celestibus preclare dilatans, illud cum Psalmista dicere posset: Funes ceciderunt mihi in preclaris; etenim hereditas mea preclara est mihi. Fuerat tunc Hasnonium ampli patrimonii eius quedam portio futura non postmultum per eumdem illustrem uirum seruorum  Dei mansio; que in pago Austrebanto Scarbin adiacet fluuio, in qua, ut cenobium Deo construeret, sibi sororique sue Eulalie iam memorate conuenit, et tante deuotionis affectum effectus sequitur, tandemque, Deo cooperante, perficitur. Ceptum est autem hoc opus anno humanati uerbi sexcentesimo septuagesimo, Theoderici regis filii Clodouei regis et Bathildis regine anno Iu. Cumque architector extremam operi manum dedisset, euocato uenerando Cameracensis Ecclesie antistite uindiciano, Deo sanctoque Petro idem locus attitulatur pridie Kalendas Maii. Tum sancta Sion Sponso suo iuncta, filios sancte dilectionis peperit, per quos odorem uirtutum late respersit, ita ut exsultans dicere posset: Cum esset Rex in accubitu suo,  nardus mea dedit odorem.



CAPUT III. De illustribus eiusdem cenobii fundatoribus ac rectoribus.

Ad Ioannem uirum uenerabilem redeat oratio, qui causa et principium huic fuerat cenobio, et premissis effectum daturus; quibus is parentibus originem duxerit, quosque germanos uel germanas habuerit, scriptis signabo. Hic Autbaldo patre et Grimoara matre ortus, germanos habuit Aldonem, Autgangum, Adalbodum, Adalardum; germanas uero Eulaliam, Bertrudem et Adalunaram. Habuere hi auunculum, nomine et merito Deodatum. Hique uiri et femine misericordie, quorum iustitie obliuionem non acceperunt, Spiritus sancti feruore concepto  pepererunt uirtutem, per quam facultatibus propriis se spoliauerunt locumque hunc egregie ditauerunt. Quorum primus Ioannes cum Eulalia sorore sua locum hunc construens honorifice rexit, sanctisque tam rerum suarum quam uirtutum prouentibus in altum erexit. Cui frater Aldo succedens, relictis rebus coniugeque Oedila, deposita coma capitis, castris se Christi militem eodem in loco ascripsit; qui sicut uirtutum ascensus in corde suo disposuit, ita per ecclesiasticos gradus ascendens, presbyterii honorem obtinuit, quem sanctis actibus usque ad consummationem uite decorabilem reddidit. Et ut omnem rectorum eiusdem loci lector inueniat successionem, hanc ab archiuis sumptam legat  descriptionem.



CAPUT Iu. Commemoratio rectorum huius loci.

Ioannes abba et Eulalia soror eius tenuerunt regimen Hasnoniensis cenobii annis XuII.

Aldo presbyter, frater predicti Ioannis, annis XL. At Bertrudis, soror eius, cum eo annis XX. Sigebolda, soror prefati Aldonis, tenuit cum eo regimen annis uIII, et post eius decessum Iu. Adalunaria, item soror dicti Aldonis, annis X.

    Sauericus annis XXXI. Gundrada, filia predicti Sauerici, annis XII.
    Geroldus annis uI.
    Rotfridus annis XXuI.
    Martina annis XIII.
     Waltoarius anno I et semis
    Alpaidis anno uno.
    Amadeus annis duobus et semis.
    Adalulfus annis uII et semis.
    Algnitrudis annis X.
    Ermentrudis imperatrix et regina cum filia item Ermentrude annis IX.


Colliguntur in summa anni centum nonaginta quatuor. His rectoribus multa per tempora locus hic in dies processit, et adusque ultima Caroli Calui tempora rigidi seruator honesti permansit. Nec lectorem moueat utriusque sexus personas eidem loco prefuisse, geminam quippe in duobus monasteriis monachorum ac sanctimonialium cateruam constat fuisse. Cuius rei fidem huic collatione similium  testimonio ueterum facile fieri constat. Et maior quippe eo loci diuina gratia fuerat, quod Dei in utriusque sexus ore gloria sonuerat.



CAPUT u. Quod Ementrudis regine petitio eumdem locum Caroli Calui munificauerit beneficio.

Prefata namque Ermentrudis nobilitatis titulo egregie pollebat, quem meritis et sapientia egregiis decorabilem reddebat adeo ut in fascibus imperii humilem mirareris. Nec magni habuit sine humilitate et caritate regnare; quibus alis de terrenis ad celestia didicit euolare. In consortium proinde sue uirtutis carne et spiritu pepererat filiam, nomine sibi equiuocam, sed meritis uniuocam; quam uerbis et exemplis docuit, ac ad totius bonitatis  unguem instituit. Quarum uirtus adeo excreuit ut, relicta seculi pompa, se mundo, mundum sibi crucifigerent, prescriptoque in loco femine in castris Dominicis milites fierent, locumque hunc tum consiliis tum rebus ditauere, atque tam regali munificentia quam priuilegio corroborauere. Habebat tunc in sceptris Francia primum principem sui Carolum Augustum, cognomine Caluum, apud quem sepe memoratam Ermentrudem plurimum posse hinc nobilitas, hinc probitas ipsius habuit efficere. Unde etiam petitione ipsius regia se maiestas huic loco inclinauit, quem et munificentia ditauit. Nec pigebit ex archiuis eiusdem monasterii prescripti regis priuilegium hic supponere, ac legentibus super his  que dicimus, fidem facere.



CAPUT uI. Ad tutandum idem cenobium sumptum ex archiuis Caroli Calui priuilegium.

»In nomine sancte et indiuidue Trinitatis. Carolus misericordia Dei imperator Augustus. Si seruorum Dei utilitatibus subueniendo conferimus, profuturum nobis hoc ad eternam beatitudinem fore nullo modo ambigimus. Quapropter nouerit omnium sancte Dei Ecclesie fidelium nostrorumque tam presentium quam et futurorum industria, quoniam fratrum et sororum necessitatibus in cenobio Hasnonie nuncupato, uidelicet sito in comitatu Attrebatensi, in pago Ostrebanto, super fluuium Scarbum, sub tutela sancti  Petri apostolorum principis militantium, subuenire cupientes eorum indigentiis, per Ermentrudem filiam nostram abbatissam patefactis, decernimus per eiusdem Ermentrudis deprecationem nostre altitudinis precepta eis confirmari, quatenus per nostram munificentiam ad augmentum et utilitatem eorum ea perpetualiter possideant, que inferius descripta habentur. Concedimus igitur memorato cenobio infra ipsum monasterium, mansos duos, et cambas duas, siluamque unam, et insuper de silua abbatis, unde possint sexaginta porci saginari, nec non in predicto pago uillam Azinium cum omni integritate exceptis tribus mansis; denique in ipso pago uillam Azinium quod est super fluuium Scandum, cum omni integritate, exceptis mansis quinque cum molendinis  duobus, cum camba una et pratis duobus. Pari etiam tenore largimur in prefato pago Ostrebanto uillam Ubanercinium cum omni integritate, nec non et in ipso pago in Scandinio dedimus eis mansos octo. De ipsis quoque tenet per nostram iussionem Guntramnus quatuor, deprecante prefata abbatissa, quandiu uixerit. Postea uero recipiantur ad opus fratrum. De cetero in comitatu Tardanensi uillam Aniciacum sitam super fluuium Ubellula, cum mansis XI, necnon et de omnibus uillis totius abbatie omnem decimam pleniter statuimus largiendam. Et si non suffecerit ad usus fratrum seu sororum, et ex dominicato cuncta necessaria suppleantur. Et ut hoc per omnia tempora inuiolabiliter maneat, manu propria subterfirmauimus, et annuli nostri impressione  insigniri iussimus. Signum Caroli gloriosissimi imperatoris Augusti. Odacrus notarius ad uicem Goselini recognouit et subscripsit. Datum u Idus xIulii, indictione X, anno XXXuIII regni domini Caroli regis in Francia et imperii eius II. Actum Carisiaco palatio imperiali in Dei nomine feliciter amen.«



CAPUT uII. Quod idem locus diuina diu religione floruerit, sed paulatim ad tempora usque Balduini sexti marchisi tepuerit.

His regalibus tam priuilegiis quam munificentiis prescriptis locus roboratus, quodque his incomparabiliter pretiosius est, accipiens a Deo pignus  Spiritum sanctum, pie conuersationis iucunditate diu mansit honestatus. Sed abundante iniquitate, dum refriguit caritas multorum, religio sancta facta est uirtus paucorum. Nam quoniam tempora, ut scriptum est, imminere periculosa, erantque, imo sunt homines seipsos amantes, quanto quique religionem professi ad exteriora uagantur, tanto in inferioribus infirmantur. Unde et hac occasione locus Hasnoniensis a magna a qua floruit religione paulatim decessit, dum modica spernendo, honesti modum rigoris negligenter excessit. Iam canonici eiusdem loci canonicis sanctionibus ascripti, ne dicam intenti, quibus dedit Dominus regionem gentium et labores populorum, ut custodirent iustificationes eius et legem eius requirerent, stipendiis  sacrosancti loci gratis sine fructu laboris alebantur, dum alius in uillam, alius in negotiationem, hic curiositati, ille uoluptati foras rapiebantur. Cuius uitii morbus in dies excrescens, domum Dei eo loci ab omni religione uacantem ad interitum usque animarum corrupit, simul et ad tempora usque Balduini sexti gloriosi marchisi corruptioni finem non dedit.



CAPUT uIII. De sexti Balduini marchisi temporibus, eiusque digne memorie moribus.

Quia Balduinum nobis occasio rationis obtulit, Balduinum, inquam, quem a Balduino Ferreo sextum, sexta hec nostra etas meruit, non abs re est quedam uirtutum eius ornamenta exemplo bonis  principibus sufficientia in medium proferre, ex multis pauca, sed ex magnis magna, ut moris est astrologis spheram celi in arcto depingere. Primis hic tirocinii annis in aula imperiali sub Henrico imperatore educatur, ceuis quos aula tunc habebat prerogatur amicis, amore equatur, deinde fortioribus annis, etate cum tempore adolescente, Neruiorum comitatum, licet imperiali maiestate non inoffensa subintrans, belli in hostes, pacis in ciues potentissimus claruit. Habebant hunc pauperes, orphani, uidue patrem, monachi exemplar religionis, afflicti scutum tuitionis, adeo ut mirareris eumdem in laico habitu pollere principem regni et latuisse pauperem Christi. In sacrosanctis missarum solemniis, ad Deum quasi obtutibus suis uisibilem,  totum se animo et corpore fixum dedit; in oratione Deo colloquium, hominibus prebens silentium. Habebat proinde secum, inter agenda eadem missarum solemnia, pauperes pro se ad Deum intercessores, quibus, post oblationem sacerdoti exhibibitam, eleemosynas dispartiens, pro Christo in pauperibus offerebat. Habes me huius rei testem, o lector, quicunque es, si tamen minus de idoneo teste non dubitas, qui dum lateri suo, ut sepe dignatus est, familiarem familiariter me applicuisset, audiui eum pauperes secreto, ut missarum sacrosanctis mysteriis secum sibi interessent, inuitasse; quibusdam uero finitis missarum laudibus, dum stipem peterent, quia neglexerant interesse, tacite  improperasse; nec eo solo dum omni etiam res poscebat tempore, eleemosynis nunc clandestinis, nunc publicis per se et per alios insudabat. Fame uero ingrauescente, et largiori indigentibus manu distribuit, et regni sui cenobiis pensum id ascripsit, ut ex propriis stipendiis consultius pauperum prospicerent refrigeriis.

Ante diem clauso componet uesper olympo,
quam uirtutes eius aut stylus aut sermo equabit. Id tamen aggredimur dicere, Hasnoniense cenobium qualiter per eum ex ueteri nouum, ex neglecto in melius elaboratum, ceperit surgere.



CAPUT IX. Quod super huius loci restauratione diuina admonitus sit reuelatione.


Cum a gratissima pueritie sue indole adolescentie ingrederetur annos, languore graui non solum ad lectum, sed ad desperationem usque corruit; et sicut facile patri spem et gaudium sui, quoad uixit et ualuit, sic timorem non sine dolore eidem egrotus suscitauit, adeo ut hinc filii languore, hinc patris merore omnem curiam doleres condolere; sed tanto huic periculo inclinatis celis inclinauit se diuina miseratio, sanctorumque Marcellini et Petri cum Sancto sanctorum uisitatio, que et languoris in filio, et meroris in patre abstersit incommodum. Nam egroto semiuigilanti prefati martyres uisi sunt astitisse, et in hec  consolationis uerba prorupisse: Hac egritudine te posse liberari noueris, si te futurum Hasnoniensis loci renouatorem uoueris. Mansit tunc temporis eo loco Winthericus quidam, non minus uitiis quod diuitiis abundans, in utroque peruersus, dum in uno eorum posset esse utcunque bonus; in uno eorum enim quemque possessorem semper malum, in altero sepe contigit esse bonum. Nam omnis circumquaque regio tali uiro quasi peste laborabat, et pro afflictione sua totius terre illius uox ad Deum clamabat; et ecce in eadem hac reuelatione martyrum suorum, recordatus est Dominus scabelli pedum suorum: nam prefato Balduino egrotanti ac semiuigilanti sancti quos prescripsimus martyres adiecerunt inculcare, ut Winthericum nomine et actu  contrarium regno compelleret inde migrare. Hanc reuelationem Bruchii factam, quia fidelium relatu didicimus, fidelem fideliter credidimus, credentesque scriptis tradidimus.



CAPUT X. Quod eumdem locum patris munificentia impetrauerit, sed admonitionis diuine immemor fuerit.

Erat eo reuelationis tempore gloriosus marchisus Balduinus assidens filio, qui iam conclamatus iacebat, cui ad obseruandum extremum spiritum uelut iam iamque exiturum, cereum ardentem pretendebat: sed filius diu oculos in exstasin simul et languorem clausos aperuit: linguam in uerba balbutientia potius uix mouit quam composuit, patrique  blandis se sermonibus super salute sui sciscitanti, quid uiderit retulit. Adiecit insuper se salutis sue posse fieri compotem, si se uoti sui diuina inspirati reuelatione pater faceret compotem. Cumque salutis filii pater tantopere cupidus, quid uoto sibi sederet requisisset sollicitus; ut Hasnoniensem locum sibi dono conferret rogauit et impetrauit. Nam circumstantibus quibusdam curialibus, quos marchisus ad spectaculum sui meroris admisit, cereum ardentem filio in manus dedit, quo ei Hasnonium uelut astipulatione subnixa donatiuum fecit. Erat cernere uno eodemque momento filium a patre donatiuum, et a sanctis morbi remedium suscepisse rediuiuum. Exinde in dies paulatim meliusculus conualuit, plenumque gaudium multis ipse fuit, dum  plenam eque salutem iam sanus obtinuit. Sed, ut sepe solet lubricis cum salute carnis subrepere infirmitas mentis, adolescens marchisus in die bonorum, factus immemor malorum, dum portum corporee subit salutis, post naufragium languoris diuine quam uiderat obliuiscitur uisionis.



CAPUT XI. Quod ictu belli sauciatus, et de uita periclitatus, diuina rursus uisione super hoc loco sit commonefactus.

Succedenti tempore ad robur uirile prouectus, cum Neruiorum comitatum, ut prescripsimus, esset adeptus, flammantis discordie flagellum immite inter Orientales et Flandrenses mouit bellum. Unde Balduinus gloriosus marchisus, accitis quas poterat  copiis, Antuerpienses fines regni sui termino contiguos, eoque magis infestos, aggredi parat; et diuisis exercitibus, hinc nauali, hinc equestri certamine, semet nauibus, iuniorem marchisum Balduinum preesse uoluit equitibus: sed eodem iuniore marchiso equitatuum castra eo quo intenderat ducente, et cum paucis, ut tunc euentus habuit, longiuscule a posterioribus castrorum iter agente, in hostem in insidiis succenturiatum improuisus incidit, seque suosque constanti audacia cum consilio, ut potuit, armauit: cominus utrimque congreditur, bellum conseritur, gladiis iam, non missilibus pugna geritur, cumque utrimque diu certatur, hostem fortiorem infestioremque Hubertum quemdam marchisus inuadit, sauciat, sauciatus et ipse deiicit.  cuius deiectio et reliquos hostium fuge dedit, et pugnam exemit. Manibus suorum iunior marchisus Gaudauum uehitur, ac non modicis diebus non modici uulneris languore affligitur. Cumque iam pene de uita periclitaretur, diuine super Hasnonio reuelationis per Salakonem sui olim tutorem admonetur; patrem qui tunc mestus aderat, super hoc sermone quo potuit, conuenit, cum quo, ut Winthericum, cui Hasnonium tunc competebat, euocaret, consilium inuenit. Euocatur super concambio Hasnonii, blande conuenitur, sed diu postulantibus aures tantum, non assensum, prebuit.



CAPUT XII. De castro Hasnoniense a iuniore Balduino igne cremato, sed denuo a Wintherico reedificato.


Igitur sepe memoratus Balduinus cicatrice uulnus obducente conualuit, utque effectui diuinam manciparet admonitionem, elaborare instituit. Sed quid ageret, qui nulla ratione in prefato Wintherico nec obstinatam mentem, nec surdas ad assentiendum, ne dicam ad audiendum, aures inclinare potuit? uirtus igitur, rationis uia ex obliquo, ad id quod uoluit peruenire disposuit. Iuniorem itaque fratrem Wintherici blanditiis et premiis ad tradendum sibi castellum Hasnoniense clam suasit, et licet difficulter tradendi pactum impetrauit; quo pacto potius quam armis armatus, cum non multis suorum copiis castellum ex improuiso inuasit, incendioque delens solo equauit: sed re gesta, marchisus consilium perdidit,  quoniam ad uotum res non successit. Nam Winthericus, re comperta, traditionis etiam suspicione non incerta, astu quo calluit, nisu quo ualuit, castelli sui damna, uelut illa recidiua Pergama reparare instituit, affectus sui effectum inuenit reparando, et marchisi consilium ad presens irritum fecit.



CAPUT XIII. Quod Winthericus, a proprio milite interemtus, humanis sit rebus exemptus.

Cum ergo nobilissimum comitem non solum nulla uoti sui facies cepisset, sed etiam quod gerebatur desperare cegisset; in se rediens, quod humano non potuit, diuino impetrandum auxilio credidit: unde et per se et per alios ad aures Dei Sabaoth  perpetuas preces perpetuabat, ut sicut diuina reuelatione per martyres suos boni operis concepit affectum, ita inueniret effectum. Sed sicut promissio ueritatis que dicit: Petite et accipietis, pulsate et aperietur uobis, cassari non potuit: sic petitio in nomine Iesu petentium efficaciam non habere non potuit. Et ecce mucro furoris Domini in uerticem Wintherici euaginatur, ictumque ad animam usque minitatur. Nam dum iter cum suis quadam die ageret, uni suorum adulterii crimen in dominam suam intentione intentat: a quo dum excusabilem facti repulsionem accepisset, nec sic uel sacramentis terribilibus satisfactus fuisset, eo res processit, ut duellum ab eo ante diludia sine dilatione posceret. Quod cum ille ab alio potius quam a domino timore  magis Domini quam intentati criminis poposcisset, ille uero non solum non acquieuisset, sed et militem armis impetisset, miles defensionis obtentu dominum confodiens prosternit, sicque solo simul et morti dedit: et quem occultum Dei iudicium diu patiendo ad uindictam distulit, ei per arma militis uitam simul cum castello abstulit.



CAPUT XIu. Quod Balduinus sextus marchisus castrum Hasnoniense inuasit, incendio deleuit, castrenses eiecit.

Facti fama uolat, et in auribus iunioris marchisi innotuerat: rem letus accipit, desiderii sui se fore compotem Deo ascribens, gratias agit, a quo impetrare meruit quod ab homine non potuit: sed  ueritus ne desiderii sui lucrum perderet, si irrumpere mox castellum Hasnonie se differet, accitis quos citius poterat armatorum suorum copiis, moras ipsorum preueniens, castrum inuasit. Nec ad repugnandum facilis uia consilii castrensibus fuerat, utpote principe destitutis, nec adeo uel loci uel armorum tuitione munitis, insuper ne sibi consulerent temporis necessitate preuentis: unde quam difficile eis ad resistendum, tam facile marchiso fuerat ad insistendum. Irrumpens ergo castri loca, gladiis sibi suisque uiam fecit, eiectisque sine sanguine castellanis, castellum omne igni dedit, cuius nichil reliquum fecit, insuper ualli aggerem humili terre instar equoris cequauit. Sicque securus de  reliquo, speluncam illam latronum mutata uice disposuit facere Dei domum.



CAPUT Xu. De eiusdem loci canonicis a prefato marchiso callida benignitate conuentis, eorumque stipendiis redemptis.

Erant eo in loco ea tempestate, ut prefati sumus, canonici solo nomine in castris diuinis militantes, exterioribus plus iusto, interioribus minus iusto insudantes: et quia uiro clarissimo sedit animo canonicas consuetudines monasticis eo loci mutare; ut id, salua utriusque ordinis pace, fieret, in omne consilium diutina deliberatione descendit. Conuocatis ergo nunc singulis, nunc omnibus, plerumque eos ad conuersionem morum, interdum ad  monachale propositum, postremo ut stipendia sua uel concambiis uel premiis acceptis sibi traderent hortatur. Sic serenissimi uiri instans opportune importune labor improbus omnia uincit quecunque sibi Spiritus sanctus uoto inspirauit, et quanquam morosiori quam uellet labore, ea que sibi uoto sederant efficeret, id tamen sat cito futurum, imo multis profuturum credidit, si sat bene. Quid multis morer? ualuit impetrare quod uoluit. Adeptis enim a canonicis, salua pace eorum, stipendiis, tam locum quam loci propria sibi fecit propria, ut ea Deo seruorumque Dei usibus ascriberet omnia.



CAPUT XuI. Quod, canonicis inde migrantibus, locus idem monasticis ascriptus sit conuentibus.

 Cumque, ut diximus, locum illum Balduinus integerrime cum appenditiis suis possideret, utpote solus suorum suus, monasticis eum decorabilem reddere sanctionibus erat assiduus. Et primo paucis undecunque accitis monachis, stipendiis etiam ad uictum uestitumque sufficientibus collatis loco illi, uelut rudi infantie primas ad ambulandam uiam mandatorum Dei informari fecit plantas: ut processu temporis monastica ibidem uita quasi fortioribus uigeret annis. Quod ut hostis humani generis uidit, mox inuidit, et quia uires suas intellexit eneruari, parat per hostes uisibiles inuisibilis ipse indidiari. Nam quosdam Wintherici prefati consanguineos, membra uidelicet sua, in seruos Dei concitat, qui uix manibus, nedum uerbis, iniuriam illorum  temperarent, ut eos quoque modo exinde migrare compellerent: sed incassum in eos furebant, qui Deum protectorem habebant, citiusque telis aranee rumpebantur qui fortioribus per Deum adamante insidias moliebantur.



CAPUT XuII. De loci Hasnoniensis in maiori elegantia constructione nouaque solemniter facta dedicatione.

Quia cenobium illud cum officinis suis sufficere uix poterat cenobitis, amplificare illud placuit marchiso, cementariis undecunque accitis, animi affectum effectui manciparat, et surgentibus in breui edificiis, extremam operi manum consummarat. Contigit tunc tum patrem eius humanis rebus exemplum  sibi successionis iure reliquisse regnum; et non multo post tempore, postquam omni fauente curia plene ad regni conualuit fastigia, placuit sibi Hasnoniense cenobium operosa manu elaboratum, quibusdam conuocatis presulibus, iri chrismatum. Quo negotio maturando tertium Iunii diem indixit, secundum a festo martyrum Marcellini et Petri, ut enceniarum die prefatorum martyrum solemnitati continuato, gaudium terre illius populi festo cresceret duplicato: et hoc consulto prouidit, ut in eorumdem martyrum festo id quod ab eisdem reuelatione olim acceperat consummaretur: presertim cum idem locus patrociniis eorum presentibus tueatur; quibus etiam thecam miro auri gemmarumque opere fecit aptari: in qua reliquias eorumdem super uentura solemnitate  disposuit locari: quod et factum est. Cui translatione simul et dedicationi presules Lietbertum Cameracensem, ad cuius diecesim locus idem respiciebat, Ratbodum Nouomagiensem, Raynerum Aurelianensem inuitatos interesse faciebat; adiunctisque eis quamplurimis abbatibus, cum quam plurimis sanctorum patrociniis, sepe memorati encenias cenobii non modicis transegit solemniis. Acta est hec dedicatio in honore apostolorum Petri et Pauli tertio nonas Iunii, anno ab Incarnatione Domini 1070, Alexandro papa sancte Romane Ecclesie presidente, regnantibus Henrico Lotharingie, Philippo Francie regibus.

Dedicatio huius loci post restaurationem que facta est a tribus episcopis uidelicet S. Lietberto  Camerancensi, Ratbodone Nouiomagensi, et Rainero Aurelianensi, anno Dominice Incarnationis 1070, indictione uIII, epacta uI, concurrente Iu, cyclo Iu, temporibus Alexandri pape qui primitus fuit episcopus in Luca, Philippi regis Francorum, filii Henrici, et Balduini comitis Flandrensi.



Sanctorum corpora que intererant dedicationi  .
    S. Marcelli pape.
    S. Piati martyris.
    S. Saluii martyris de ualencenis.
    S. Innocentii de Condato.
    S. Amati de Duaco.
    S. Donatiani de Brugis.
    S. uedasti de Atrebato.
     S. Amandi de Helnone.
    S. Audomari de S. Audomaro.
    S. Gisleni de Cellensi.
    S. uincentii comitis Hannonie.
    S. Bertini de S. Bertino circa Audomarim.
    S. uinoci de Flandria.
     S. Wandregisili de Blandinio
    S. Bauonis de Gandauo.
    S. Euerardi de Osonio.
    S. Euberti de Insula.
    S. Landelini de Crispino.
    S. Hugonis de Haspra.
    S. Aycardi de Haspra.
    S. Eusebie de Marchenis.
    S. Rictrudis matris de Marchenis.
    S. Aldegundis de Malbodio.
    S. Raginfledis de Dononio.
    S. Regine de Dononio.
    S. Waldetrudis de Montibus.

 Quindecim abbates etiam adfuerunt, quorum nomina ex Sigeberti chronica deprompta habentur.
     Rollandus huius loci primus abbas a restauratione.
    Lambertus,
    Adelardus,
    Guedericus,
    Ursio,
    Galterus,
    Guldericus,
    Remigius,
    Reynerus,
    Reinaldus,
    Fulcardus
    Sygerus,
    Heribertus,
    Armengerus,
    Walterus.

 Abbatisse due.
    Fredesendis,
    Gerberga.





CAPUT XuIII. De bone memorie Rotlando abbate, ipsiusque gratissima morum probitate.

Quia monachorum est humiliter uni subesse, quem, ut presit, decet prodesse, ut prosit eque docet preesse. Sepe memoratus comes equum duxit plurimis eo in loco unum preficere, uni plurimos subiicere, ut unus plurimis cum caritate imperium, plures ut cum humilitate exhiberent obedientiam. Erat tunc in cenobio Sancti Amandi Rothlandus quidam tam nomine quam officio monachali  rutilans, uita spectabilis, pie uiuere uolentibus imitabilis. Hunc ut lucernam in abscondito diu positam, quia oportuit super candelabrum poni, ut ingredientibus domum Domini fieret exemplar boni accitum hunc marchisus electione eis in Hasnoniensi cenobio dedit preesse, quem didicerat iam humiliter  subesse. Quo honore promotus, et honore occupatus, oneri potius quam honori intendit: honoris enim est preesse, oneris animas regere. In quo idonee occupatus, magis studuit prodesse quam preesse: adeo ut in cunctis occupationibus monasterii nullum nisi uite merito uirgaque pastorali precelleret. Sic se humilitate inter humiles equalem, imo inferiorem, inter prauos culpis eorum exigentibus disciplina exhibuit superiorem, illud animo reuoluens et opere complens: Non dominantes in clero, sed forma facti gregis. Itemque, Principem te constituerunt, noli extolli, sed esto quasi unus ex illis. In synaxi fratrum primum se in primordio, ultimum in fine diuinarum laudum presentauit. Lectisternia eius sepius uel petra uel sola nuda tellus,  uel, cum remissius indulgere uoluit corpori, uilia queque matte aut sagi stramenta. ueste uilis, cibo sibi parcus, aliis sumptuosus et largus, omnia in omnibus discretione temperans, disciplina cercens. Mensam et lectum communem cum fratribus habuit, nisi forte in oratorio peculiarium obtentu precum specialius interdum pernoctasset: quod utinam uel ad confusionem uel ad damnationem quorumdam  abbatum non diceretur, qui sibi secretius a communi conuentu fratrum multa strui conclauia, sculpunt ostia, pingunt armaria, mensa sumptuosiori epulantur, cum diuite illo sine Lazaro quotidie splendide, postremo ut Flacci illius uerbis loquar, sibi diruunt, edificant, mutant quadrata rotundis. Et utinam in solos abbates, et non etiam in monachos, qui suos per abrupta prelatos sequuntur, hec faba cuderentur quos Psalmista non optantis, sed prophetantis animo intuens ait: Obscurentur oculi eorum ne uideant, et dorsum eorum semper incurua. Oculi quippe sunt, qui in honoris summi facie positi itineris officium susceperunt: quibus hi nimirum subsequenter inherent dorsa nominantur. Obscuratis ergo oculis dorsum incuruatur, quia cum lumen uirtutis perdunt  qui pereunt, profecto cuncti ad portandum peccatorum onera curuantur qui sequuntur. Sed hec suo in loco latius sapientioribus discutienda relinquimus, dum modo prosequi festinamus, dicere intendimus. Quanquam adhuc plura supersint que et laudi hone memorie abbatis Rothlandi et reprehensioni nostre pateant.




CIRCA EUMDEM ANNUM.
RENALLUS MAGISTER SEDIS BARCINONENSIS





NOTITIA.


In fine codicis bibliothece Barberine Rome, num. 2864, uersus quosdam ascriptos detegimus qui ex Renalli opere De corpore Christi desumpti sunt. De hoc Renallo, qui, uti ex nostra inscriptione patet, Barcinone magister fuit, nichil certi afferre possumus. Nicolaus Antonius, doctus Hispanus, preter illius nomen aliud nichil habet quam quod S. Eulalie, que sub Diocletiano martyrium passa est, uitam scripserit  . Sed de hac etiam uita Tomayo  et hagiographi Bollandiani altum silent  .

Renalli, seu, uti Antonius illum uocat, Raynaldi, opus tempore Berengarii Turonensis, et quidem contra eiusdem errores de sancta eucaristia, conscriptum esse uidetur. uersus ex eo excerptos hic subungendos esse duximus.





uERSUS Excerpti de libro Renalli magistri Barchinonensis Gerundensis de corpore Christi.


 Quatuor in sacro signantur de corpore Christi
    Quod monstrat fidei plena Deo ratio,
Oblatum quod sit, a quo, pro quo datur, aut cui
   Se sibi dat Christus; se dat in hoc, quod homo,
Sed sibi, quod Deus est; quoniam summe deitati
   Offert se Christus, pro fidei sobole,
Scilicet Ecclesia, quam participem Deitatis
   Assumens in se glorificando facit.

 Quomodo panis et solummodo sacramentum et non adhuc caro Domini.

Hic noster panis prius est communis et ille
   Oblatus, sumptus fiat ut ipse caro.
Est sacramentum, sacre signum pietatis.
   Et panis nondum uera caro Domini.
Sed non communis panum semotus ab usu,
   Sed signum sacrari rem quia significat.

 Quando sacramentum, et res sacramentum, quia retinet speciem panis, res quia uera caro Domini est.

Postquam sacrat cum Christo sacrante sacerdos
   In nexu pacis, in gremio fidei,
Ecclesieque domo, que dicitur unio, per quam
   Sponsa suo Sponso iungitur Ecclesia,
Inspirante Deo, natura prior benedicta.
   uera caro Domini est, et remanent species
Dum sacramento res est caro uera creantis.
   Sed sacramentum dicitur esse, ideo
Quod retinet species non ui panis remanente
   Fit natura prior uera caro Domini.

Quod panis non accipitur in sacramento secundum formas, sed secundum uim materialem et temporalem, que transit in uim eternam, scilicet in eternam uitam.

 In sacramento panis non sumitur ille
   In quantum panis ui, sed in hac propria
Quod manducanti dat uitam temporis huius;
    Hec oraria uis sanctificante Deo
Transit in eternam uim, quam sumens homo digne
   uiuit in eternum ui satiatus ea.
Ipsa quidem formas habet illas spirituales
   Que nequeunt cerni corporeis oculis.
Illa quidem uirtus formam quam panis habebat,
   Sed non naturam suscipit, et retinet.

Quod in sumendo desinit esse sacramentum et remanet tantum res.

Iam sacramentum in sumendo desinit esse,
   Discedunt forme, res ea sola manet,
Illa uero Domini substantia uiuificatrix
   Qua redit ad uitam mortua nostra caro.
Nos reficit, redimit, iungit, cena, cruce, patre,
    His tribus; hec tria rex pacificator agit.
Dum caro libatur Christi, pietas renouatur,
   Et pietate noua, fit caro nostra noua.




CIRCA ANNUM EUMDEM.
MARIANUS SCOTTUS





NOTITIA IN MARIANUM ET EIUS CHRONICON.
 Codex Palatino-uaticanus n. 830, mbr., s. XI, 4to maii, qui foliis constat 170. Hunc iam alii autographum dixerunt  ; id quod accuratiore libri perscrutatione comprobari uidetur. Nam non solum breuis que additur continuatio aliis scripta est calamis, sed ipsum quoque Chronicon non uno tempore neque una manu scriptum est. Alia enim folia 2-25 et 150 sqq., alia folia 26-149 exarauit; illa litteris quas dicunt minusculis quales in plerisque  sec. XI codicibus inueniuntur, hec diuersa plane scriptura, Irica siue Hibernica, quippe que cum codicibus hac lingua scriptis prorsus conueniat. Hanc primam uocamus, illam uero, cui non solum ultimi Chronici anni debentur, sed qua etiam plurime additiones tam in textu quam in margine facte sunt, secundam. Utra Mariano sit tribuenda queritur. Prima manu in margine superiore hec scripta sunt fol. 33: Sem  dn indiu amélbrigte clsenair in Magantia isin dardóen riafél Petair isin cetblia dendegàid [1 1Kb] i. isin blia irromqbat [2 1Kb] Diqmait  cetra [4 1Kb] blia tanacsa Aalbain  in perigrinitate mea, et scripsi hunc librum pro caritate tibi et Scotis omnibus, id est Hibernensibus, qui sum ipse Hibernensis; f. 67: Sobenn dn indiu ámélbrigte clusenaír diamairt  2 Kal. Aug. Manidern tais scoloca  manestrech Mauritii Blaflacc dasa fleb erinn [5 1Kb] nige  cotocenn, ut cecidi cum tabulis in fundo stercoris, sed gratia ago, nec mersus sum in stercore Francorum, sed tamen oro discentes, ut dent maledictionem illis. Que partim lingua Irica scripta quin ab ipso Mariano addita sint, dubitari nequit; ideoque efficitur ut codicem nullo modo posterioris temporis apographum habere possimus. Sed cum etiam in Chronico Marianus de se ipso loquitur, pleraque quidem eodem calamo scripta sunt; nota uero a. 1050 postea et secunda addita  est manu: Ego miser Marianus in peccato fui in hoc anno natus, ita ut ipse etiam hoc loco non modo auctor sed scriptor deprehendi uideatur. Necnon f. 147 et 148 altera hec manus in margine uersus quatuor Irica lingua scripsit. Sunt igitur que utramque partem ut Mariano tribuamus suadeant; sed alia sunt que huic obstent sententie et quibus effici uideatur ut uel altera uel utraque pars scribe tribuenda sit, qui aut codicem autographum Mariano uiuo et auctore descripserit, aut ipsi dictanti manum calamumque commodauerit. Nam quamuis scribendi rationem rudem et plane singularem, quam in codice legimus, eam esse que Mariano in usu fuerit nullus dubitem, neutiquam tamen ipsi errores mendaque imputauerim fedissima quibus codex scatet  et que scribam imperitum et negligentissimum ostendere uidentur. Quedam fortasse ex libris quos secutus est male scriptis uel male lectis explicari possunt  ; alia uero eiusmodi sunt, ut scribam auctoris uerba praue excipientem et negligenter scribentem arguant  . Hec tam in iis que prima quam que secunda manu scripta sunt reperiuntur. Hec uero, qua locum de Mariano nato scriptum esse supra dixi, Chronico finito etiam eius mortem adnotauit; quod ab ipso factum fuisse nemo sibi persuadebit; sed scribam deprehendimus, qui dum Marianus uiueret, ipsi ad manus fuit et quecunque scribenda erant codici intulit; quique magistro mortuo etiam obitum uiri uenerandi breuiter adnotandum  duxit. Iam uero alteram partem, prima  manu scriptam, Mariano tribuendam esse, tantum non omnes censeant, neque ego plane negarim, presertim cum hec Iricam preseferat speciem et optime monacho in hac terra nato conuenire uideatur. Attamen monendum est notas marginales paucas tantum hac scriptas esse manu, preterea hanc maxime partem erroribus illis mendisque fedissimis commaculatam legi. Itaque parum abest quin etiam hec ab alio quodam scripta esse statuam, a monacho fortasse Scotto, qui cum Mariano in Germaniam migrauerit, eique manum ad Chronicon scribendum prebuerit; quo mortuo uel remoto, alterum in eius locum successisse probabile est. Nihilominus singula uerba uel etiam longiores notas Mariani manu addita esse quis negaret, cum iis  testibus qui codicem euoluerunt littere et atramentum sepius mutentur et difficillimum sit intellectu que, quo tempore, quaue manu addita sint? Que cum ita sint, codicem authographum dicamus, eo tamen sensu ut neque totus neque maximam partem Mariani manu scriptus sit, sed librum exhibeat qualem auctor composuerit et temporis decursu continuauerit, correxerit, auxerit, siue ipse hec calamo commendauerit, siue usus sit scribarum manu rudi atque imperita.

Codex ex monasterio S. Martini Moguntin.  Codex Cottonianus Nero C. u., mbr., s. XI  ex., codex celeberrimus, ex quo integrum Marianum se edituros esse iam Usserius et I. uossius promiserant  , quem uero neutiquam genuinum eius textum exhibere paucis probabo. Ubicunque enim Marianus res a se gestas exponit, apertis uerbis loquitur: Ego Marianus seculum reliqui, oraui, ueni  , etc.; hic codex uero aut tanquam de alieno dicit: Marianus chronographus seculum reliquit, Marianus uenit, aut ubi eius uerba retinuit, adiiciendum duxit: Hec ait Marianus Scottus inclusus  , ipsumque auctorem his uerbis laudauit: A 1028. Hoc anno natus est Marianus Hibernensis probabilis Scottus, cuius studio et labore hec cronica precellens est de diuersis libris coadunata  . Quibuscum  si comparas uerba genuina Mariani  ,  alienam manum primo aspectu deprehenderis. Qui hec mutauit, ubique Mariani sermonem correxit, ita ut plerumque res quidem eedem, uerba uero ualde diuersa hic legantur  ; preterea uero multa que Mariani esse dubitare nequimus, omisit, ea presertim que uel in margine scripta erant  , uel ad reges Scotticos  , uel ad monasteria procul sita spectabant  ; sed etiam alia adiecit que plerumque de rebus in monasterio S. Albani Mogontino gestis agunt [ Codex olim Gemblacensis [ Codex olim S. Bartholomei, iam bibliothece publice Francofurtensis, n. 104, mbr., s. XIu, fol., Chronicon continet usque ad annum 1200 continuatum, quod Mariano Scotto et Dodechino abbati omnes primum editorem secuti tribuerunt. Sed Dodechinum Chronicon scripsisse probari nequit, neque genuinum Mariani opus hic legi primo patet aspectu. Est enim opus ex Mariano, Methodio, Annalibus  Wirciburgensibus aliisque fontibus a monacho quodam S. Dysibodi  conflatum. Eodem iure quo hoc Mariano, Herimanni Chronicon Bede uel ipsi Hieronymo tribueres. Nam non modo textum tot tantisque interpolationibus auxit, ut nonnunquam uix Mariani uestigia inuenias, uerum etiam tam initio  quam in ipso textu plurima omisit, presertim seculi X et XI historiam ita compilauit, ut cum Mariano  , cuius quidem uerba de se ipso scripta retinuit  , non nisi paucis locis conueniat. Annales S. Dysibodi rectius dicentur.

Quibus premissis, tam de Mariani uita quam de operis chronologici indole et ratione breuiter disseramus.

 Marianus anno 1028 in Hibernia, quam tunc temporis scriptores Scottiam dixerunt, natus  et patria lingua Melbrig, ut uidetur, dictus  , etatis anno 24 seculum reliquit et tunc fortasse Mariani nomen accepit. Quatuor annis post , multorum comprouincialium uestigia secutus, ex Hibernia in Germaniam profectus, ibique Colonie in monasterium Scottorum S. Martino dicatum, quod seculo XI sub abbatibus Helia et Maiolo florebat, receptus est. Sed non diu post  Fuldam se contulit, abbatem Ecbertum comitatus, quocum primum Paderbornam iuit, ad tumulum Paterni Scotti, qui ibi se comburi passus est, oraturus. Anno sequenti  a Sigefrido abbate Fuldensi, qui Ecberto successerat, apud Wirceburg presbyter consecratus et statim Fulde inclusus est, exemplum Animchadi Scotti secutus, super cuius pedes stans, ut ipsius uerbis utar, per decem annos quotidie missas cantauit  . uix a. 1069 iussu archiepiscopi Moguntini abbatisque solutus, Moguntiam se confert, ibique »pro peccatis suis secundo includitur.« Quo nondum solutus, a. 1082 uel 1083, ut uidetur, obiit  , et apud S. Martini monasterium sepultus est  .

Hominem agnoscas a rebus secularibus prorsus alienum, qui in rerum diuinarum contemplatione assidua, in artissima cellula inclusus, mentis tranquillitatem et anime salutem assequi conatus est;  ideoque facile eum credideris nonnisi exercitationibus piis et rebus asceticis intentum fuisse. Attamen altius mentem eleuauit; nam in solitudine qua uixit studiis se dedit  , iisque non uulgarem laudem tam apud ceuos quam apud posteros sibi comparauit.

Marianus Scottus, inquit Sigebertus  , peregrinans pro Christo in Gallias et factus monachus apud Moguntiam, multis annis inclusus, scripsit chronicam a natiuitate Christi usque ad annum nati Christi 1082, mira subtilitate ostendens errorem priorum chronographorum, ita ponentium natiuitatem Christi, ut annus passionis eius, quantum ad rationem computi, non concordet ueritati euangelice. Unde ipse apponens 22  annos illi anno ubi priores scribunt fuisse  natum Christum, ponit in margine pagine alternatim hinc annos euangelice ueritatis, illinc annos false priorum computationis, ut non solum intellectu, sed etiam uisu possit discerni ueritas et falsitas.

Simile testimonium prebet Willelmus Malmesburiensis, rerum Anglicarum scriptor celeberrimus:

 Sub isto, inquit  , imperatore regnante floruit Marinianus Scotus, qui primo Fuldensis monachus, post apud Magontiacum inclusus, contemptu presentis uite gratiam future demerebatur. Is, longo uite otio chronographos scrutatus, dissonantiam cyclorum Dionysii Exigui ab euangelica ueritate deprehendit. Itaque ab initio seculi annos singulos recensens, uiginti duo annos, qui circulis predictis deerant, superaddidit, sed paucos aut nullos sententie sue sectatores habuit  .

Tertio loco audiamus etiam Gallum, Ordericum uitalem ita dicentem  :

Marianus enim in cenobio Sancti Albani martyris  apud Maguntiam monachus fuit, ibique Cesariensem Eusebium et Hieronymum aliosque historiographos  pro modulo suo secutus, sese benigniter exercuit, et dulcem fructum longi studii magnorumque laborum, quos in longinqua peregrinatione pertulit, filiis eclesie tanta rimari per se non ualentibus caritatiue obtulit. Solerter itaque perscrutatis ueteribus et modernis codicibus, chronographiam edidit, in qua ab initio mundi ex quo Deus Adam de limo terre plasmauit, per omnes libros ueteris et Noui Testamenti et Romanorum Grecorumque historias discurrens, optima queque collegit, et enumeratis annis per regum et consulum tempora usque in diem mortis sue, annalem historiam laudabiliter distinxit.

Ex quibus apparet, iam apud ceuos et proxime sequentis temporis scriptores Marianum non tam ob res a se narratas, quam ordine chronologico certo  stabilito et annis qui ab incarnatione Domini euoluti essent aliter quam Ecclesia cum Dionysio statueret definitis, summa laude elatum fuisse. Easdem questiones ante et post eum multi tractabant, et quamuis usum communem mutare non possent, sibi tamen et ceuis magni quid effecisse uidebantur   . His totum se dedit Marianus; in his maximam libri sui partem uersari, en uideamus.

Que in codice Romano leguntur hec sunt  :

f. 1. Tractatio  sequentis cicli. In pagina sequente per abecedarium litterali regula de duobus alfabetis ante Kalendas festiuitatum positis uariata, ac uiginti octo litteris secundum solaris cicli longitudinem longa, iuxta autem decennouennalis cicli longitudinem, quia decem ac nouem litteris constat, latitudine lata, qualemcunque litteram uis primum uide------Sicque semper seruandum est.

f. 2. Cicli  solaris decem et nouem sunt isti qui in ciclo magno paschali continentur et in unoquoque cicli 28 anni, qui in primis litteris et quatuor concurrentibus incipiunt.

 Tabule sequuntur que hos cyclos exhibent.

f. 4-10. Marianus ponit catalogum consulum Romanorum sic incipiens:

I. Lentulus et Marcellus. His consulibus perniciose in curia Rome de Pompeio et Cesare conflantur discordie. Sed Gaius Iulius Cesar, Romam de Gallis ueniens, [Pompeium  fugauit Italiam, aurum et argentum Rome de erario sustulit, ac primus Romanorum solus tenuit imperium annis quatuor, menses sex, Idibus Martii occisus. Sub quo hi consules fuerunt, teste Cassiodoro].

II. Iulius Cesar et Seruilius, etc., etc.

554. [6. Iustinianus aug. 3. cons.] Beda presbiter et computator de hoc anno 532, inter cetera ita dicit: Dionisius paschales circulos scribens ab anno Dominice  incarnationis quingentesimo trigesimo secundo iuxta ipsum Dionisium, qui est annus ducentesimus quadragesimus octauus Diocletiani tyranni post consulatum Lampadii et Orestis, quo anno codex Iustianus orbi peruulgatus est. Hec Beda ait.

In sinistro margine preter imperatorum annos etiam annos a Chr. n. collocat, quos ab a. 42 Augusti Lentulo et Messala conss. incipit; in dextero margine Dionysii anni ponuntur, quorum primus in annum 7 Tiberii, ualerio et Aurelio conss. cadit.

Sequitur fol. 10:

Alia secundo uestigio emendatio annorum incarnationis iuxta Hieronimum, qui dicit Paulum post decem et septem annos conuersionis sue locutum fuisse in Hierusalem cum Petro, et Cassiodorum  ponentem quatuor annos inter Neronem et uespasianum, et Orosium dicentem Decium tribus annis regnasse.

34. Christus passus est, etc. . . .

355.------------3. Sanctus Iulius papa in decretali sua epistola de hoc anno ita dicit: In nomine domini Dei et saluatoris nostri Iesu Christi, imperantibus  quoque Constantino et Constante aug. ann. quarto, sub die octauo Kalendarum Octobrium, indictione 6 et reliqua.

Annus 3 est tertius Constantii et Constantis, et ita semper imperatorum anni indicantur.

Sequitur f. 11:

Tertia emendatio annorum incarnationis tertio uestigio secundum martirologgium et passiones paparum et decretales epistolas eorum, quas ipsi pape predicti in certis Kalendis miserunt et sub consulibus certis nominatis conscripserunt; in quibus habetur Decius per annos decem regnasse auctoritate eclesiastica in unoquoque anno confirmante, a Fauiano papa, qui passus est sub Decio, usque ad sanctum Laurentium, qui passus est sub Decio.

  34. 18. 1. Tiberius Cesar 5 conss. Cassiodorus sic: 12. Tiberius imperauit ann. 23. His conss. dominus noster iehsu Christus passus est 8.

Kal. April., etc., etc. . . .

[267. 9. ualerianus Decius. 245.

Alia decretalis epistola Sixti pape: Dilectissimis fratribus per Hispanie prouintias constitutis Sixtus episcopus salutem. Data 17. Kal. August. ualeriano et Decio consulibus. In martirologio de conflictione Sixti, Felicissimi, Agapiti, Ipoliti et sancti Laurentii aliorumque contra Decium, et sicut passi sunt sub ipso mense Augusto, multum et satis habetur per cunctam ecclesiam, quod nunquam delebitur et cui credendum est multo magis quam cronicis.


 Gallus, uolusianus.

Cassiodorus expositor psalterii sic dicit: His consulibus Decius lauacra puplica edificauit que suo nomine appellari iussit.] Decius cum filio suo in Abritio Tracie loco a Gothis occiditur. Cui successit Gallus cum uolusiano filio, qui regnauerunt annis 2, mensibus 4, quantum ad consulatum autem annis tantum duobus et reliqua.

In sinistro margine sunt anni a Chr. n. secundum Marianum et imperatorum. Tertius qui initio legitur numerus, I-XIIII et I-XXu, post omittitur; quid significet nescio. In dextero margine more consueto annos a Chr. n. Dionysii ratione collocat.

Additur fol. 14b:

Recapitulatio  imperii. Confirmatio est enim  repetitio commendationis cuiusque rei.

Anni decimi precedentium tabularum emendati et aucti iterum leguntur.

F. 15': Hi sunt flathi Hibernie qui ex dimedia parte ei id est doleth chuinn regerunt, etc.  .

Sequitur fol. 16' catalogus pontificum Romanorum, nulla incriptione premissa sic incipiens:

 1 Petrus apostolus princeps apostolorum Antiochenus, filius Ioannis, prouincie Galilee uico Bethsaida, frater Andree, primum sedit cathedram episcopatus Antiochie annos septem, postea Romane eclesie cathedram annos 25, mens. 10 [6 1Kb] .

Linus, natione Italus, de regione Tuscie patre Herculiano, sedit ann. 15, m. 3, dies 12.

Catalogus usque ad Iohannem XII deductus est; cuius finem hoc loco addere iuuat:

    120. Benedictus papa sedit ann. 3, m. 5.
    Leo presbiter forensis sed. d. 57.
    Christophorus presbiter cardinalis titulus Damasi sedit m. 4. Electus est et monachus factus est.
    Sergius Romanus patre Benedicto sedit ann.  7, m. 3, d. 16.
    Anastasius sed. ann. 2. m. 2.
    Lando sed. m. 5.
    Iohannes sed. ann. 14, m. 2, d. 3.
    Leo sed. m. 7.
    Stephanus sed. ann. 2, m. 1, d. 12.
    Iohannes sed. ann. 4.
    130. Leo sed. ann. 3, m. 6, d. 10.
    Stephanus sed. ann. 3, m. 3, d. 15.
    Marinus sed. ann. 3, m. 6, d. 14.
    Agapitus sed. ann. 10, m. 7, d. 10.
    Iohannes de regione uiolata, cuius pater erat Albericus princeps Romanorum, successit indict. 14  .


Fol. 17'. uacuum fere exstat, his tantum eadem manu scriptis  :

Precellens ciclus Mariani omnibus quoscunque audiui.
Propterea ipsum amaui atque optaui priusquam uidi,
Dum pre ceteris ciclis candens illud legat lector intendens.
Hinc putauit meus editor quod bene predicor precellens,
 Multa atque iam mira mandans sicut archiscriba pretendens.

Sciat hoc mei [cod. in interlin. I nominis] inquisitor, quoniam predicor precellens precellens ciclus Mariani.

Folio 18 igitur magnus cyclus paschalis legitur, et prime tabule hec premittuntur:

Primus annus magni huius pascalis cicli, et in cuius secundo anno iuxta Dionisium natum est Dominus, indictione erat tertia, sed in capite 3. [14 [6 1Kb] ] prioris cicli indictio erat [ [7 1Kb] ]. Primus autem annus secundi magni pascalis cicli, qui est ciclus Dionisii, indictione erat decima et incarnationis 532 secundum Dionisium. Primus item [tertii [8 1Kb] ] magni cicli, in quo sumus modo, indictione erat secunda et incarnationis millesimus [9 1Kb] quartus annus iuxta Dionisium.

 In sinistro margine res primi cicli , in dextero secundi   et initio etiam tertii breuiter adnotantur. Cum nichil contineant quod non in chronico repetatur, ultimos annos enotasse sufficiat.

    934 .  Cuonradus imperauit ann. 7.
    936 . Anastasius ann. 2, m. 2.
    937 . Lando papa mens. 5.
    938 . Iohannes papa ann. 14, m. 2, diebus tribus.
    940 . Cuonradus obiit 10. Kal. Ian.
    941 . Henricus imperauit ann. 18.
    951 . Leo 127. papa mens. 7.
    952 . Stefanus papa ann. 2, m. 1, diebus 12.
    953 . Ioannes papa ann. 4.
    956 . Leo ann. 3, mens. 6, d. 10.
    957 . Heinricus obiit 6. Non. Iulii.
    958 . Otto filius eius imperauit an. 36, m. 10.
    960 . Stefanus papa ann. 3, m. 3, d. 15.
    963 . Marinus ann. 3, mens. 6, d. 14.
    967 . Agapitus 133. papa an. 10, m. 6, d. 10.
    972 . Iohannes 134. papa de regione uiolata,  filius Alberici principis Romanorum, successit indictione 14.
    991 . Otto imperator obiit Non. Mai.
    992 . Otto filius eius ann. 10, m. 7.
    1001 . Otto obiit 7. Idus Dec.
    1002 . Otto filius eius 18 ann.
    1010 . Otto obiit 9. Kal. Feb.
    1011 . Heinricus imperauit 22 ann., m. 5.
    1012 . Kilianus abbas Scottorum in Colonia obiit 19. Kal. Ian.
    1013 . Helias successit ann. 20.
    1029 . Brian rex Hibernie parasceue pasche occissus est.
    1035 . Benedictus papa.
    1038 . Benedictus papa obiit 7. Idus April.  Iohannes papa successit.
    1039 . Heinricus imperator obiit 2. Id. Iuli.
    1040 . Cuonradus ann. 15.
    1048 . Cuonradus imperator obiit Non. Iulii.
    1049 . Heinricus ann. 17, m. 4.
    1067 . Benedictus papa.
    1068 . Clemens papa obiit 7. Idus Oct.
    1069 . Damasus papa obiit.
    1070 . Leo papa.
    1075 . Leo papa obiit 16. Kal. Mai.
    1076 . uictor papa successit 3 annis.
    1076 . Heinricus imperator obiit 3. Non. Octob.
    1078 . Heinricus filius eius.
    1079 . Stephanus papa obiit 4. Kal. Apr.
     1080 . Nicolaus papa obiit.
    1082 . Alexander papa.
    [2 hec add. 1084 . Ordinatio Wlstani episcopi.
    1097 . Hiltdebrand. 1. ann. 11.
    1106 . Wibertus papa suc.
    4117 . Ob Wlstanus et Rodbertus episcopi.]


Folium 25' uacuum exstat, et hoc loco manus secunda, qua priora libri folia scripta esse supra dixi, desinit, atque ea incipit que maiorem libri partem charte intulit; incipit etiam ipsum Chronicon, quocum precedentia uix coherent, sed postea ad illustrandam et latius explicandam auctoris opinionem premissa esse uidentur. Que cum ita sint, hec folia 25 nonnisi Chronico finito scripta et tum demum in  initio uoluminis collocata esse putarim id quod quaternionum ordinem confirmaturum esse confido.

Folio 26 igitur ipsum Mariani opus ita incipit:

In nomine sancte diuinitatis. Resurrectionis Christi inquissitio incipit quam Marianus Hibernensis inclusus congregauit.---Diuino informamur precepto, ut quod nobis ab aliis fieri uolumus hoc  cum hilaritate illis impendamus. Quia ergo gratanter a quouis susciperem rationem, ubi primus fuerit ressurrectionis dominicus dies, atque [cur [10 1Kb] ] quintus decimus annus Tiberii Cessaris iuxta cronicam Eusebi uel Bede prespiteri, siue etiam magni cicli Dionissi trigessimus quintus annus---qui, eo quod secundus eiusdem cicli annus natiuitatis [11 1Kb] Domini dicitur, dominice passioni deputatur ---euangelice ueritati atque ecclesie, que Dominum in 14a luna primi mensis id est in pascha Iudeorum feria quinta traditum asserunt et feria 6 parasceue luna quinta decima crucifixum, necnon martirologio sancti Hieronimi, quod in 6a Kalendarum April. eum ressurrexisse ostendit, reliqua [horum [12 1Kb] ] habentes contradicant;  quod cum magno labore, partim magistrata [13 1Kb] auctoritate, partim ratione ducente, uix tandem consecutus sum. Si sit in hac qua datur caritate qui accipiat, deuotus offero; ea condicione, ut, si placeat, Deo gratias refferat, sin autem, me dente canino rodere dissinat, presertim cum nichil suadeam, quod aut auctoritate aut ratione non probetur.

Resurrectionis itaque Christi tris opiniones traduntur, et que sit harum uera, dubie uel nunquam posse fertur quemquam conscripsise, etc., etc.

Qua finita legitur f. 27'


 INCIPIT HINC MARIANI SCOTI CRONICA CLARA.

Sequuntur capitula trium librorum, denique ipse textus.

Primo libro disquisitionibus chronologicis premissis Chronicon usque ad Christi etatem deduxit, secundo presertim Christi apostolorumque historiam exposuit, ita ut euangelistarum uerba premissa ex Augustini, Gregorii, Bede aliorumque libris illustret, tertio inde ab hoc tempore usque ad suam etatem res prosecutus est, Capitum index infra editus, quid singulis libris tractetur, accuratius indicabit.

Primum usque ad a. 1095  Marianus historiam deduxit notamque chronologicam et uersus a. 1098  adiecit, quibus operi finem dedit; postea uero res a 1096, 1097 gestas inseruit, et folio  166 continuationem usque ad a. 1104  adiecit eadem secunda manu, sed diuersis temporibus ut uidetur scriptam, Codice  post ipsius mortem in monasterio seruato, alii nouis lineis ductis breuem continuationem addiderunt, cuius maior pars ex Annalibus Wirziburgensibus, quos rectius S. Albani Moguntinos dixeris, sumpta est  .

 Marianum cum Chronicon conderet uniuersale, non tam historiam quam chronologiam tractare uoluisse iam dixi. Ideoque presertim in annis a Christo nato recte definiendis aliisque eiusmodi questionibus fuit occupatus, res ipsas uero ex aliorum libris breuiter descripsit, et eas tantum que ad propositum facere uidebantur paulo accuratius et longius exposuit. Nihilominus satis multa uolumina congessit et perlegit, quibus ducibus antiquorum temporum historiam narrauit. Quantum inuenire potui, hec ipsi ad manus fuerunt subsidia  1Kb] Scriptura sacra, Iosephi Opera  et Eusebii Historia ecclesiastica  ex translatione Rufini  ; eiusdem Chronicon ab Hieronymo translatum et continuatum  ; ex Hieronymi uero operibus genuinis uel spuriis hec:  epistole ad Damasum  et uitalem  , aduersus Heluidium  , ad Paulinum  , ad Paulam et Eustochium  , commentarii in Ezechielem  , Zacariam  , Mattheum  et Epistolam ad  Galatas  , liber Hebraicarum Questionum  , uita S. Paule  et Martyrologium quod ipsius nomine inscriptum erat  : »Certamina apostolorum«  ; Clementis liber Recognitionum  ; Ambrosius   ; Augustinus de Trinitate  et presertim liber De consensu euangelistarum  ; Maximi homilie  ; passio S. ualentini  aliorumque sanctorum; Orosii Historia  ; Prosperi, Cassiodori, Isidori (Meliti [, Bede Chronica; Historia tripartita  ; Isidori Etymologie  ; Iordanis liber de regnorum successione  ; Bede opera, tam Chronologica quam theologica: libri De ratione temporum et de temporibus  , commentarii in Genesim  , Danielem  , Euangelia  , in acta apostolorum  necnon retractationes  in hunc librum  martyrologium  ; S. Luciani (epistola [; Dionysii et Theophili epistole de ratione paschali, quas integras descripsit  ; Paschasini epistola eiusdem argumenti  , uictorii epistola  ad Hilarium papam  ; Leonis M. epistole  ; Gregorii M. Dialogus  et homilie in Euangelia  ; uita Gregorii Magni  ; uita S. Martini auctore Sulpitio Seuero  ; uita S. Elifii  . uita S. Mauri  ; uita S. Columbani  ; fortasse etiam gesta S. Patricii  ; Adonis Martyrologium, ex quo paparum passiones descripsit  ; Habuit etiam Librum Pontificalem, ex quo presertim secundis curis multa libro inseruit  , fortasse aliam quoque pontificum Romanorum historiam  , certe breuiorem catalogum usque ad sec. X deductum  . Paparum decretales epistolas ex collectione canonum Pseudo-Isidoriana sumpsisse uidetur  . Denique prima Chronici parte Pauli Diaconi tam Romanam  quam Langobardorum Historiam  adhibuit. Magna igitur solertia priscorum temporum res inuestigasse eum apparet, fortasse etiam Plinium Secundum ipse euoluit  ; ubi uero ad tempora suis propiora deuenit, tot fontibus minime uti potuit, sed preter Einhardi uitam Caroli Magni, Thegani uitam Ludouici Pii, Reginonis Chronicon  , denique Annales Augienses  et Hersfeldenses  nullos habuit quos sequeretur. Etiam Marianus horum annorum historie nichil addidit nisi catalogum archiepiscoporum Moguntinorum et abbatum Fuldensium, quem ex monumentis domesticis facile colligere uel componere poterat. Nam his fontibus destitutus, nichil fere nisi breuem imperatorum, paparum  , archiepiscoporum Moguntinorum et abbatum Fuldensium prebet notitiam; preterea  inde a seculo XI tam regum quam abbatum et monachorum Scottorum tempora recenset, denique ultimis annis res tam in Ecclesia quam in re publica actas breuiter tangit. Aliis fortasse que  tam Latine quam Irice de eius terre principibus refert se commendabunt, alii quod abbatum monachorumque Scottorum peregrinationes uariaque ab ipsis gesta fideliter narrantur gratum acceptumque habebunt; sed ipsam historiam Germanicam non magnum ex hoc libro percepturam esse fructum, omnes libenter concedent. Sed tenendum est Marianum nullo modo sui temporis historiam conscribere uoluisse, sed id unum egisse ut breuissimum rerum conspectum secundum annos recte, ut sibi uideretur, dispositum ederet. Quare iis qui simile propositum habebant, maxime se commendabat, presertim Sigeberto illi, celeberrimo sui temporis scriptori, qui non solum Mariani computandi rationem ualde approbauit, sed etiam in chronographiam  suam multa ex illo transtulit  , codice procul dubio usus Gemblacensi, cuius supra mentionem feci  .

In Germania Marianum a medii eui scriptoribus raro tantum exscriptum reperi, primum in Annalibus quos dicunt Wirziburgensibus, qui in monasterio S. Albani Moguntino, ubi Mariani opus paulo post ipsius mortem recensitum atque auctum esse iam monui, ex chronico Wirziburgensi et Mariano  conflati sunt; postea in Annalibus S. Dysibodi, de quibus supra satis dixi.

At in Angliam translatum Mariani Chronicon, magnam apud eius terre scriptores auctoritatem assecutum est. Primus enim Florentius Wigorniensis, cum nouum chronicon scribendum susciperet, illud  fundamento posuit, iis tantum que ad res Anglicas spectabant, additis  ; codicem secutus, nisi fallor, ipsum Cottonianum, certe ipsi ualde similem, quippe cuius continuationem pariter atque ipsum  textum fideliter descripserit. Florentius  usque ad a. 1117  historiam deduxit, quam alii---1131  et---1154  continuarunt  ; ita uero Mariani uestigia sequi uidebatur, ut Florentii Chronicon illius plerumque nomine inscribatur  . Iam ante Florentium presertim Robertus Herfordensis, qui seculo XI exeunte floruit  , Mariani opus adhibuit, non integrum tamen exscripsit sed in compendium redegit; quod nonnunquam Mariani nomine ornatur  Willelmum Malmesburiensem et Mattheum Westmonasteriensem Mariani opus summis laudibus extulisse iam dixi; attamen an ipsum excripserint  dubito. Excerpta uero alia ex Mariano facta in bibliothecis Anglicis sepius inueniuntur  , que librum illum,  quamuis non genuinum, Mariani tamen labores continentem, in plurimorum manibus uersatum fuisse ostendunt.

Seculo Xu exeunte Trithemius Mariani Chronicon uidit  ; fortasse etiam Auentinus  , preter eos uero, quod sciam, in Germania nemo, donec Heroldus, codicem Francofurtanum nactus, primam eius partem sub Mariani nomine ederet: Mariani Scoti---chronica---,adiecimus Martini Poloni Historiam---Omnia nunc primum in lucem edita Basilee apud I Oporinum  fol. min.; quam editionem Pistorius  secutus est  . Heroldus librum non ea qua par erat diligentia et religione edidit, sed textum additionibus arbitrariis auxisse  falso accusatus est  . Nam quecunque Mariano obtrusa uidemus, in codice 3 leguntur, cuius scriptorem neutiquam Marianum transcribere sed nouum chronicon condere uoluisse primo patet aspectu.

Itaque Mariani Chronicon hucusque ineditum iure dicamus. Quod ut integrum edatur, multi nobiscum optabunt  ; neque tamen in hac scriptorum rerum Germanicarum collectione fieri potuit, cui nonnisi tertium librum inserendum duximus, quippe qui, disquisitionibus longioribus secundo libro absolutis, rerum gestarum contineat narrationem inde a Christo nato incipientem, et multas ob causas nobis aliisque utilem.

In hac uero editione adornanda quam accuratissime  codicem secutus sum Romanum, cuius ultimam partem  iam ante aliquot annos u. cl. Heyse cum editis contulerat, quem nunc autem uir doctissimus et amicissimus Giesebrecht, dum Rome uersatur noua ad historiam Gregorii uII historiam illustrandam subsidia collecturus, accuratissime examinauit, et partim descripsit, partim edito textui emendando adhibuit Que prima manus scripserit Mariano deberi, ipsi persuasum esse lectores latere nolo; et quamuis uix et ne uix quidem adducar ut idem statuam, accuratissime tamen et religiosissime tantum non omnia uerba ex codice exprimenda curaui; et quecunque secunda manu siue in textu siue in margine addita sunt uncis inclusi  . Singularem codicis orthographiam  Mariano tribuendam esse, et ipse puto, eamque corrigere nolui. Que ne lectorem nimis offendat, quedam hoc loco monenda sunt. Scribitur modo duplex littera pro simplici ; modo simplex pro duplici ; b pro u ; u pro b ; st pro z , et z pro st ; e pro i , et i pro e ; etiam te uel ei pro i uel e ; nonnunquam e uel i additur . Singularis est littere a usus, que pro e, i, o et interdum sine ulla causa ponitur , nisi hec magis calami errori tribueris. Certe alia que inueniuntur uel hoc modo explicauerim uel uerborum abbreuiandorum causa scripta esse putarim, ea presertim  ubi syllaba antecedenti similis omittitur . In aliis tamen ita sibi constat ut hec consilio sic scripta esse negari uix possit . Certam regulam sequitur, ubi pro ii in genitiuo, ablatiuo, etc., i dicit . Sed leguntur etiam que contra leges lingue Latine ualde peccant et que num auctori an scribe imputem dubius hereo. Quare id consilii tenui ut nonnisi fedissimos et apertissimos errores emendarem, preterea codicis lectione seruata hinc inde indicarem que legi debeant; id quod fontibus ubique indagatis et collatis etiam alibi facere poteram, sed ne longior essem pretermisi. Ideo etiam que codices 2 et 3 emendauerunt rarius indicaui. Additiones codicis 3 afferre nolui, que uero in 2, 2*, 2**, leguntur necnon continuationem breuem ex 2 edidi. Codicis enim Cottoniani   exemplum partim u. D. Ferberus impensis societatis nostre fecit, partim iam ab Ussero in usus I. uossii descriptum, et nunc in bibliotheca uniuersitatis uratislauiensis asseruatum, inde beneuolentia u. Cl. Eluenich bibliothece prefecti accepimus. Idem uolumen  continet Heroldi editionem ex codice Gemblacensi  a Schottio, post etiam e Francofurtano , ut uidetur, sed satis negligenter emendatam. Leodiensem  Bethmannus noster accuratius descripsit, et que maximi momenti erant cum editis comparauit. Francofurtensem  u. cl. Bohmerus beneuole Hannoueram transmisit, ita ut hoc libro ipse uti potuerim  ; sed rarius eius habui rationem, alio quodam huius collectionis uolumine Annales S. Dysibodi inde  editurus, qui huc non pertinere uidebantur. Que uero in Florentii Chronico eiusque continuatione  ad historiam Germanicam illustrandam faciunt, hoc loco addere placuit.


Dabam Kilie Kal. Maii 1844. G. WAITZ.





MARIANI SCOTTI CHRONICON EDENTE G. WAITZ PROF. PUBL. KILIONENSI.




INCIPIT HINC MARIANI SCOTI CHRONICA CLARA. INCIPIUNT CAPITULA PRIMI LIBRI .

     1. De disputatione Dionissi Exigui supra passionem et resurrectionem Christi.
    2. De ratione euangelica contra eum.
    3. De inquisitione capitis mundi, et prime hebdomade initii seculi.
    4. De pascali ordinatione et de pasione et de resurrectione Dominica argumentate et inquisite a capite mundi.
    5. De contradictione earum secundum auctoritatem Bede in ordinatione paschali.
    6. De capite mundi, ubi sit iuxta Bedam.
    7. De anno magno ex concurrentibus composito a Beda, ut ostenderet diuersitatem cronicarum atque historicorum in natiuitate et passione resurrectioneque Christi, et de tractatione eiusdem  magni anni.
    8. De capite mundi et indictionibus ac ciclis magnis annisque inde usque ad incarnationem iuxta Dionissium et in presentem diem.
    9. De septem diebus primis secundum solem et lunam ac feriam, et de formatione rerum creaturarum [14 1Kb] septem diebus, de informi materia.
    10. De cassura primi Ade, et de emendatione triplici cassure eiusdem per secundum Adam per Christum eodem ordine et in eadem feria et annis a cassura et a capite mundi usque ad incarnationem et passionem Domini, in eadem feria cassure [15 1Kb] .
    11. De prima etate seculi a prima eiusdem die, hoc est quinto decimo Kalendarum Aprilium feria  prima incipiente, et per annos singulos ordinate  a natiuitate patrum usque ad filios pertranscursa; et de obitu patriarcharum in ea usque in diluuium et egressum Ne de archa.
    12. De secunda etate seculi, predicto ordine patrum et filiorum usque ad Abare natiuitatem.
    13. De emendatione sancti Augustini in secunda etate [16 1Kb] , teste Beda.
    14. De damno eiusdem etatis [17 1Kb] secunde inuento, secundum Lucam euangelizam.
    15. De diuissione terre inter filios Ne, de linguis et generationibus et turre Nebrod.
    16. De tertia etate iuxta ordinem per patriarchas et duces ab Abaram usque ad Dauid.
    17. De quarta etate ordinate per patres et filios a Dauid usque captiuitatem et combustionem templi  Salemonis.
    18. De tractatione sancti Hironimi supputando a sexto anno Ezechie usque Assuerum.
    19. De festis diebus legis et de tempore combutionis [18 1Kb] templi Salemonis a Nabcodonozor secundum Hisidorum et Hieronimum.
    20. De quinta etate ordinate a combustione templi usque ad incarnationem Christi octauo die Kalendarum Aprilium feria sexta, annuntiante Gabriele archangelo sancte Marie.
    21. De supputatione sancti Bede in eadem etate numerans septuaginta hebdomadas, hoc est annos quadringentos septuaginta quinque ab anno uigessimo Artarxersis usque ad Christum.
    22. De annis singulis sub consulibus suis a Iulio  Cessare usque ad Christum.





INCIPIUNT CAPITULA LIBRI SECUNDI, QUI EST INCARNATIONIS USQUE IN ASCENSIONEM DOMINI .


    1. De inquisitione natiuitatis Ioannis babtiste duce ecclesiastica auctoritate.
    2. De solutione questionis eiusdem.
    3. De annuntiatione incarnationis Christi ad sanctam Mariam octauo die Kalendarum Aprilium feria sexta per Gabrielem archangelum, et egressu sancte Marie ad Elizabeth, manens apud eam usque in natiuitatem Ioannis babtiste.
     4. De anno regni ac cicli decennouennalis et indictione conuenienteque luna conceptionis Dominice secundum legem.
    5. De congruitate incarnationis et redemptionis per secundum Adam in eadem feria sexta et in die mensis solaris ad easdem in quibus primus Adam creatus et transgressus est.
     6. De natiuitate Domini in Bethelem et congrua indictione natiuitatis eius.
    7. Quomodo trigintaduorum annorum ac demedi [19 1Kb] anni necnon triginta quatuor annorum teste scriptura Dominus passus sit, et qualiter secundum Olympiades uel annos regum hoc potest fieri, si in trigessimo et in trigassimo primo suo anno fuit babtizatus, quomodo triginta duorum annorum et demedi [19 1Kb] anni secundum euangelium Ioannis, aut triginta quatuor annorum iuxta apocolipsim [20 1Kb] passus.
    8. De solutione questionis, et quod Beda secundum Ebraicam unitatem [21 1Kb] , Olympiades uero [22 1Kb] iuxta septuaginta interpretes computatur [23 1Kb] .
    9. De gestis et tempore natiuitatis Domini usque  ad mortem Herodis.
    10. De reuersione Domini ex Egipto precepto angelico.
    11. De remansione Domini in Hierusalem nescientibus parentibus eius, et de morte Octauiani Cessaris.
    12. De Tiberio Cessare eiusque annis, et Domini incursu [24 1Kb] .
    13. De anno quinto decimo imperii Tiberii, et pontificibus eius, tractante Beda.
    14. De concordia euangelistarum [25 1Kb] secundum Augustinum in uerbis Ioannis babtiste et Domini.
    15. De anno trigesimo babtismi Domini, de [26 1Kb] columba et cetu, secundum sanctum Gregorium.
    16. De tractatione sancti Hieronimi in Ezechielem prophetam in anno et in mense babtismatis  Domini.
    17. Item sanctus Augustinus de eodem anno Ezecelis et Christi, et uerbis Patris in babtisma de Filio.
    18. De inquisitione anni babtismatis Domini hoc est quinto decimi [27 1Kb] Tiberii iuxta cronicam Eusebii uel Bede, supputando ab ipso quinto decimo anno et babtisma Domini [28 1Kb] secundum ipsas cronicas usque ad ipsum Bedam.
    19. De argumentatione erroris predictarum cronicarum supputationis etiam ex ipsis cronicis inquisiti.
    20. De inquisitione anni resurrectionis Domini secundum Bedam, et testimonio Bede latenter,  quod in eodem anno Dominus in octauo die Kalendarum Aprilium resurrexit a mortuis.
    21. De offensione predicte rationis [29 1Kb] .
    22. De resurrectione Christi in sexto die Kalendarum Aprilium, teste Beda iuxta historiam sancti euangeli, et inquirens ab initio mundi.
    23. Cur resurrectio in octauo Kalendarum Aprilium  potius quam in sexto Kalendarum Aprilium putatur.
    24. De passione in octauo Kalendarum Aprilium, et resurrectione in sexto Kalendarum Aprilium, secundum sanctum Hironimum.
    25. De eadem re sicut tractat sanctus Augustinus in libro quarto sancte Trinitatis, et quomodo tribus diebus atque tribus noctibus fuit Dominus in sepulcro.
    26. De testimonio sancti Hironimi, quod Eusebius in sua cronica multa pretermissit, de quibus ipse Hieronimus nonnulla, cum eam transtulisset, adiecit.
    27. De babtizato Domino octauo Idus Ianuarii in  dominico die epifanie, et egressu eius in herimum crastino die feria secunda ieiunaturus quadraginta diebus et noctibus, et de uictoria Domini de diabulo feria sexta in die quadragessimo sui ieiunii in gula ac uana gloria atque auaritia, in quibus diabolus primum Adam eadem feria prostrauit, et de [30 1Kb] pascha eiusdem anni babtismatis Domini.
    28. De prima cognitione Domini a sancto Andrea et Simone, eo uocato primum tunc nomine Petro, et de uocatione sancti Philiphi et de Nathanili.
    29. De prima sed separabili Petri et Andree filiorumque Zebedei uocatione.
    30. De inseparabile uocatione apostolorum, et uocatione Domini matrisque eius cum disscipulis  suis ad nuptias, et quod in ephifania nuptie sunt facte.
    31. De pascha et de eiectis mercatoribus de templo, Ioanne non adhuc misso in carcerem.
    32. De transitu Domini per Samariam, sedens et sitiens super puteum in ciuitate Samarie Sichar, et in Galilea transiens [31 1Kb] sanauit filium reguli credentis cum tota sua [32 1Kb] domu.
    33. De secunda ascensione Domini in Hierusalem, quassi in secundo pascha, sanans paraliticum.
    34. De sanitate hominis in sinagoga a spiritu immundo [33 1Kb] , et socrus Petri a febre.
    35. De electione duodecim apostolorum, et sermone beatitudinum sedendo in monte, et simili sermone stando in loco campestri et de leproso  mundato.
    36. De centurione et seruo eius sanato, et de scriba.
    37. De transitu Domini trans fretum mutatum [34 1Kb] , et de uerbis fidei, et de cecis et porcis.
    38. De reuersione Domini trans fretum, et paralitico sanato, et de ciuitate Domini.
     39. De uocatione Mathei apostoli, et calumnia manducandi et bibendi cum puplicanis.
    40. De filia Iari resuscitata, et de muliare [35 1Kb] duodecim annis in fluxu sanguinis curata.
    41. De duobus cecis et Beelzepub [36 1Kb] , et predicatione Christi, sanans omnem langorem et infirmitatem, de messe et operaris et de misione [37 1Kb] 12 apostolorum ad predicandum, data ipsis potestate immundorum spirituum.
    42. De nominibus 12 apostolorum secundum ordinem, et de uirga portanda et non portanda.
    43. De predicatione Christi post missionem 12 apostolorum, et filio uidue resuscitato, et de missione duorum discipulorum a Iohanne uincto ad Iesum.
     44. De phariseo rogante Dominum ad mensam, et Maria Magdalena, et de albastro.
    45. De Domino exprobrante ciuitatibus, et confessione, et de spicis in sabato.
    46. De manu arida sanata iuxta concordiam quatuor euangelizarum.
    47. De phariseis et Herodianis, et demonatico ceco et muto sanato.
    48. De Herode et passione sancti Iohannis baptize, de miraculo quinque panum et duorum piscium, de pascha, et de loco decollationis et sepulture Iohannis.
    49. De ambulatione Domini et Petri super undas nauigantes trans fretum Genesar [quarta [38 1Kb] uigilia  noctis, et de pascha et miraculo panum et piscium].
    50. De Cananea muliere et filia eius sanata, de surdo et muto, et refectione quatuor millium de septem panibus et paucis piscibus, et de ceco illuminato, secundum Marcum.
    51. De interrogatione Domini, de discipulis suis, de contradictione Petri, et transfiguratione Domini, de Moisi et Helia, et lunatico.
    52. De aduentu Domini a Galilea in Iudeam, et de uxore demittenda.
    53. De paruulis et operaris in uineam, de bono, et reuersione Domini in Galileam.
    54. De festiuitate scenophegie.
    55. De encenia solemnitate.
     56. De Lazaro resuscitato ueniente Domino a Galilea in Hierusalem, et de uno ceco sanato secundum Lucam cum adpropincaset Dominus Hiericho, et duobus cecis sanatis secundum alios egrediente Domino ab Hiericho, de Stacheo [39 1Kb] et parabulis.
     57. De aduentu Domini in Bethaniam sabbato ante sex dies pasche, et crastino in palmis luna decima in Hierusalem.
    58. De gestis prime et secunde tertieque [40 1Kb] ferie iuxta ordinem [41 1Kb] , aliisque multis.
    59. De biduo ante pasche, id est quarta feria.
    60. De primo die azimorum, hoc est quinta feria.
    61. De cena Domini.
    62. De imno [42 1Kb] dicto et egressu Domini in Getsamani ubi tentus est, de gestis eiusdem noctis, et denegatione Petri iuxta ordinem.
    63. De gestis diei passionis Christi et sepulture eius et lintheaminibus.
    64. De monumento Domini, et mulieribus et custodibus sepulcri.
     65. De uespere sabbati que lucescit in prima sabati sexto die Kalendarum Aprilium, luna septima decima, in qua Christus resurrexit a mortuis, et de gestis ipsius diei, ordinate sicut tractat sanctus Augustinus iuxta concordiam quatuor euangelizarum.
    66. De testimonio euangelizarum et sancti Pauli apostoli in epistola ad Corintheos in aparatione [43 1Kb] Domini, iuxta Augustinum.
    67. De ambulatione Domini in Galilea corporaliter, tractante Augustino.
    68. Quot uicibus post resurrectionem suam in terra et in celo uissus est Dominus, tractante Augustino iuxta quatuor euangelizas sanctumque Paulum.
     69. De misterio uerborum Domini quibus dixit »Precedam uos in Galileam,« tractante sancto Augustino.
    70. De passione sancti Petri et de ordinatione sancti Clementis.
    71. De passione sancti Pauli [apostoli [44 1Kb] ].
    72. De passione sancti Andree [apostoli [44 1Kb] ].
    73. De passione sancti Iacobi apostoli filii Zebedei.
    74. De dormitatione sancti Iohannis euangelize.
    75. De passione sancti Philipi apostoli [45 1Kb] .
    76. De passione sancti Bartolomei.
    77. De passione sancti Thome.
    78. De passione sanctissimi Mathei.
    79. De passione sancti Iacobi fratris Domini.
     80. De passione sancti Tathei.
    81. De passione sancti Simonis Cannanei.
    82. De obitu sancti Mathie apostoli.
    83. De septem diaconibus ordinatis ab apostolis [46 1Kb] .





INCIPIUNT CAPITULA LIBRI TERTII [47 1Kb] .


     1. De natiuitate Domini, et de annis eius qui semper mineo colore inscribuntur, et de annis  Octauiani Cessaris nigro colore simul ordinate in concursu conscriptis, sub consulibus propriis  [48 1Kb] secundum Cassiodorum, gestisque certis uniuscuiusque anni usque in mortem Octauiani, et [49 1Kb] tunc ante Tiberium sicut ante unumquemque regem postea habebitur summa collecta annorum incarnationis a natiuitate Domini usque in finem regni eiusdem regis titulatus.
    2. De Tiberio eiusque annis nigro colore, dominicis autem annis mineo colore sub consulibus et gestis propriis ordine predicto uniuscuiusque anni usque in annum nonum decimum incarnationis, Tiberii uero tertium, ubi incipit incarnatio iuxta cronicas Eusebii et Bede presspeteri, et usque in annum uigessimum tertium incarnationis, Tiberii uero septimum,  ubi incipit incarnatio secundum Dionissium, que inde nigro colore conscribitur in margano [50 1Kb] semper sub dextera manu. Reges quoque in eadem incarnatione inscripti, sicut secundum Eusebii Bedeque cronicas regnauerunt, ordinate e regione ad annos singulos incarnationis iuxta historiam sacri euangelii in margano semper sub sinistra manu, et contra predictos eosdem reges in hac quoque incarnatione inscriptos, sicut uere regnauerunt, ad ostendendum [51 1Kb] erroris cronicarum annorumque incarnationis iuxta Dionissium, et usque ad annum quintum decimum imperii Tiberii.
    3. De anno quinto decimo Tiberii, de Iohanne et Domino ab eo babtizato, secundum quatuor  euangelizas, Augustino teste, de ieiunio [52 1Kb] Domini et uictoria eius, de diabulo, de predicatione Christi, et passione Iohannis babtiste.
    4. De passione Domini et miraculis in passione, de ordinatione Iacobi primi episcopi, de passione sancti Stephani, et conuersione sancti Pauli, et aduentu eius in Hierusalem, manens apud [53 1Kb] sanctum Petrum diebus quindecim, et reliqua usque ad Claudium.
    5. De Claudio, de fame et passione Iacobii filii Zebedei, de carcere sancti Petri, de secunda ascensione sancti Pauli in Hierusalem anno quarto decimo conuersionis sue loquens cum sancto. Petro, de aduentu sancti Petri ad Romam, et reliqua usque ad Neronem.
     6. De Nerone, et sancto Paulo uincto ad Romam misso, de passione sancti Iacobi fratris Domini, de resurrextione Christi in octauo Kalendarum Aprilium sicut Beda putat, de Marco euangeliza et passione eius, de passione Petri et Pauli, de Clemente papa et decretali epistola eius ad sanctum Iacobum fratrem Domini, de martiribus sub Nerone passis, et de morte Neronis.
    7. De Galba ipsiusque imperio et morte.
     8. De Othone et eius imperio et morte.
    9. De uitellio, de imperio obituque eiusdem, teste Iosepho tunc presente.
    10. De uespasiano [54 1Kb] , et destructione Hierusalem.
    11. De Tito et consulibus gestisque sub ipso.
    12. De Domitiano imperatore, de Ancleto papa et decretalibus epistolis eius, de sancto Iohanne in feruentis olei dolium misso et religato in Pathmum insulam, ubi apocalipsim uidit.
    13. De Nerua imperatore, de reuersione sancti Iohannis in Ephesum scribiens eugelium, et de martiribus.
    14. De Traiano imperatore, de dormitione sancti Iohannis, et de martiribus.
    15. De Adriano imperatore, de Sixto papa et decreto  eius in missa, de Thelesforo papa et decreto eius, et de martiribus.
    16. De Antonino imperatore, et de Igino papa et decreto eius, de Pio papa, et de precepto angelico de pascha, de Aniceto papa et decreto eius.
    17. De Marco imperatore, de Sothero papa et decreto eius et de martiribus.
    18. De Commodo imperatore, de uictore papa et decreto eius, et de pascha.
    19. De Helio imperatore et de consulibus et gestis sub ipso.
    20. De Iuliano imperatore, teste Orosio.
    21. De Seuero imperatore, de Zepherino papa et decreto eius.
     22. De Carcalla [55 1Kb] imperatore et nomine eius.
    23. De Macrino imperatore, de Calisto papa et decreto eius.
    24. De Marco Aurelio imperatore.
    25. De Aurelio Alexandro imperatore, de Urbano papa et decreto eius, et de martiribus.
    26. De Maximino imperatore, de Antero papa et decreto eius, de Fabiano papa et decreto eius.
    27. De Gordiano imperatore, de consulibus et gestis sub eo.
    28. De Philippho primum imperatore credente Christo, de anno millessimo conditionis urbis Rome sub ipso completo, teste omne historico, de decreto Fabiani pape.
     29. De Decio imperatore, de Cornelio papa et decreto et passione eius, et de martiribus.
    30. De Gallo et uolusiano imperatoribus, de Lucio papa et decreto eius et passione eius.
    31. De Emiliano imperatore trium mensium.
    32. De ualeriano et Gallieno imperatoribus, de Stephano papa et decreto et passione eius et sancti Laurentii cum aliis, de Dionisio papa et decreto eius, et de martiribus.
    33. De Claudio imperatore, et de Felici papa et decreto eius, et de marteribus [56 1Kb] 
     34. De Quintilio imperatore 17 dierum, de Euti chiano et decreto eius.
    35. De Aureliano imperatore, et Gaio papa et marteribus.
    36. De Tacito imperatore et consulibus et gestis sub eo.
    37. De Floriano imperatore nonaginta dierum.
    38. De Probo imperatore et consulibus et gestis sub eo.
    39. De Caro et Carino imperatoribus et consulibus et gestis sub eis.
    40. De Diocletiano imperatore, de Gaio papa et decreto eius, de Marcellino papa atque de Marcello papa et decreto eius.
    41. De Galerio imperatore, et de Milciade papa et  decreto eius, et de marteribus.
    42. De Constantino imperatore, de Siluestro papa et decreto eius, de Niceno concilio et fide catholica in tempore istorum, de Theodoro episcopo scribente ecclesiasticam historiam, de cruce et de morte Arri heretici, de epistola Athanasi episcopi ad Marcum papam et de rescriptione Marci ad Athanasium, et de obitu Constantini.
    43. De Constantino et Constantio et Constante imperatoribus, et de testimonio sancti Iuli pape, de anno quarto eorum indictione sexta, et de morte Antoni monachi, de sacris reliquiis sancti Timothei et sancti Andree apostolorum et sancti euangelize Luce Constantinopolim  inuectis, de obitu Constantini, secundum Theodorum episcopum predictum.
    44. De Iuliano imperatore, de templo Hierusolimis ipsius precepto in odium Christi constructo, et de miraculis inde, de misserrima morte eius, teste Theodoro episcopo.
    45. De Iouiano [57 1Kb] imperatore et obitu eius, Theodoro episcopo [teste [58 1Kb] ].
    46. De ualentiniano imperatore, de monachis, et de obitu ualentiniani, teste Theodoro episcopo.
    47. De ualente imperatore et consulibus et gestis sub eo.
    48. De Gratiano imperatore et consulibus et gestis sub ipso.
    49. De Theodosio imperatore et obitu eius, teste  Theodoro episcopo.
    50. De Arcadio imperatore [59 1Kb] .
    51. De Honorio imperatore, et testimonio Luciani uiuentis tunc, de anno septimo Honorii, de testimonio Paschassimi episcopi ad sanctum papam Leonem, de consulibus et pascha et miraculo in pascha anno nono Honorii sub Zosimo papa, de Celestino papa et decreto eius [60 1Kb] . In  his temporibus sanctus Patricius refulget uirtutibus in Hibernia. Sanctissima uirgo Brigita in Hibernia mirabilibus ludit.
    52. De Theodossio imperatore, de pascha anni uigessimi primi eius, de epistola Pascassini episcopi ad papam Leonem, de pascha eiusdem anni, et de consulibus anni quarti decimi Theodosii, usque ad Marcianum [61 1Kb] . Cronica Eusebii uel Bede contradicunt incarnationi secundum historiam sancti euangelii, deinde consentiunt.
    53. De Marciano imperatore, de consulibus, et pascha anni quarti et quinti et sexti Marciani, teste sancto papa Leone, et predatione urbis Rome.
     54. De Leone imperatore et consulibus et gestis sub ipso.
    55. De Leone iuniore imperatore, teste Iordane episcopo qui tunc cronicam compossuit.
    56. De Stennone imperatore et consulibus et gestis sub eo.
    57. De Anastasio imperatore consulibus et gestis et papis.
    58. De Iustino imperatore, et consulibus et gestis et papis.
    59. De Iustiniano imperatore annisque quinque eius sub consulibus, et gestis usque ad ciclum Dionissi, id est ad sextum annum [62 1Kb] huius Iustiniani, teste Beda.
     60. De sexto anno Iustiniani, et testimonio Bede iuxta Eusebii et suam cronicam, quod est ipse idem annus ducentissimus quadragessimus octauus Diocletiani imperatoris, de supputatione istorum ducentorum quadraginta octo annorum, ex ipso eodem anno sexto Iustiniani, hoc est primo anno ciclorum Dionissi, a nobis supra uersus usque ad Diocletianum iuxta cronicas predictas Eusebii et Bede, atque a Diocletiano iterum retrorsum usque in annum predictum sextum Iustiniani secundum testimonium scripture et paparum et episcoporum qui tunc uixerunt, ubi septem anni inueniuntur qui desunt in predictis cronicis per octo ciclos decennouennales, hoc est a Constantino Magno  usque ad Marcianum et postea ordinate usque ad Iustinum.
    61. De Iustino imperatore et gestis sub eo.
    62. De Tiberio imperatore.
    63. De Mauritio imperatore, et de anno eius tertio decimo indictione tertia decima, annoque octauo decimo indictione quarta, teste Beda, de sancto Gregorio papa et decreto eius in missa. Tunc  sanctus pater Columbanus ex nostra sanctissima insula Hibernia, que insula Scotorum [63 1Kb] nominatur, cum sancto Gallo et aliis probatis discipulis in Burgondiam uenit, et in his temporibus fuit Columba Betinique [64 1Kb] in Scotia.
    64. De Focca imperatore et [64* 1Kb] imagine eius.
    65. De [65 1Kb] Heraclio imperatore, et de anno eius sexto decimo indictione quinta decima, teste Beda.
    66. De [65 1Kb] Heraclio imperatore, et de hereticis.
    67. De [65 1Kb] Constantino imperatore.
    68. De Constantino imperatore, et de anno eius nono indictione septima, teste Beda.
    69. De Constantino imperatore et sex sinodis.
    70. De Iustiniano imperatore.
     71. De Leone imperatore.
    72. De Tiberio imperatore, et de testimonio Bede in anno incarnationis secundum Dionysium et indictione quinti anni Tiberii.
    73. De Iustiniano imperatore.
    74. De Philipico imperatore.
    75. De Anastasio imperatore, et de Gregorio papa et decreto eius.
    76. De Theodosio imperatore.
     77. De Leone imperatore, et de Gregorio papa et decreto eius.
    78. De Pipino imperatore etiam ex Francis primo.
    79. De Karulo Magno imperatore.
    80. De Ludowico imperatore, filio Karuli.
    81. De Luthorio imperatore, filio Ludowici.
    82. De Ludowico, qui et Lothorius, filio Lothorii, et quomodo obiit uendicta corporis Christi.
    83. De Ludowico imperatore, filio eius.
    84. De Karalo seniore imperatore, et de Ludowico Balbo, filio eius.
    85. De Karalo iuniore imperatore.
    86. De Arnolfo imperatore.
    87. De Ludowico imperatore, filio eius.
    88. De Cunrado imperatore.
     89. De Heinrico imperatore.
    90. De Ottone imperatore.
    91. De Ottone imperatore, filio eius.
    92. De Ottone tertio imperatore, filio secundi.
    93. De Heinrico [66 1Kb] imperatore [67 1Kb] .
    94. De Cuonrado imperatore [68 1Kb] .
    95. De Heinrico imperatore [69 1Kb] , filio eius.
    96. De Heinrico imperatore, filio huius [70 1Kb] . Ab Adam hucusque omnes anni ordinate sunt conscripti.




Primum et secundum librum omisimus.



INCIPIT TERTIUS LIBER INDICTIONE XII. 


42.  Lentulus [71 1Kb] et Messala u. clar. et consul. Quirinus ex consilio senatus in Iudeam missus, census hominum possessionumque describit. Cristus concipitur feria 6 octauo Kalendas April, Iohannes  babtista nascitur 8. Kal. Iulii,  Dominus noster iehsu Christus, filius Dei, his consulibus Cassiodoro teste in Betelem Iude octauo die Kal. Ianuarii dominica nocte nascitur.  Octauo etiam die dominico circumciditur. Tertio decimo die stella duce a magis adoratur. Quadragessimo die a Simeone et Anna agnoscitur. Deinde precepto dominico in Egiptum propter metum Herodis deducitur.

2. 43.  Augustus Cessar 12o et Paulus. Cesar amicitiam cum Parthis facit. Sextus Phitagoricus philosophus claruit.

3. 44.  Cossus Lentulus et Pisso. Augustus Tiberium et Agrippam in filios adoptauit. Iudas Galileus ad rebellandum Iudeos cohortatur.

 [cod. in margine, Ciclus [72 1Kb] decenn. incipit indictione 14a unoque concurrente.]

4. 45.  Augustus Cessar 13o et Paulus. Herodes cum Christi natiuitatem magorum indicio  cognouisset, uniuersos Bethelem paruulos iussit interfici.

5. 46.  uincius et Alfenus. Asiniuus Pollio orator et consularis, qui de Dalmatiis triumpauit, 70 etatis sue anno in uilla Tusculana obiit.

6. 47.  Seruilius et Lamia. Herodes morbo intercutis aque et scatentibus toto corpore uermibus misserabiliter et digne moritur.

7. 48.  Aelius et Sentius. In Herodis locum Archilaus ab Augusto substituitur per annos 7, et tetrarche fiunt fratres eius, Herodes et Antipater et Lisias et Philippus.  iehsu Christus dominus noster ex Egipto, angeli angelico [73 1Kb] precepto reducitur.

 8. 49.  Cinna et ualerius. Fames Rome ita ingens, ut quinque modii uenderentur denariis uiginti septem semis. Philistio mimographus natione Magnes. Assianus [74 1Kb] Rome clarus habetur.

9. 50.  Lepidus et Aruncius. Tiberius cesar Dalmatas Sarmatasque in Romanam redigit potestatem.

10. 51.  Cecilius et Lenicius. Anthemodorus Tharsensis stoicus philosophus insignis habetur.

11. 52.  Furius et Nonius. M. uerrius Flaccus grammaticus clarus.

12. 53.  Sulpicius et Poppaucus. Athenienses res nouas contra Romanos molientes opprimuntur, auctoribus seditionis occissis.

13. 54.  Dolabella et Silanus.  Cum esset iehsu annorum duodecim [hoc est, sicut Hieronymus dicit, cum compleret annos duodecim], inuentus est in templo, sedens inter doctores legis, interrogans et audiens illos.  Messala Coruinus orator ante biennium quam moriretur ita memoriam ac sensum ammisit, ut uix pauca uerba coniungeret, et ad extremum, ulcere circa spinam nato, inedia se confecit, etatis 72 anno.

14. 55.  Lepidus et Statillus. Augustus cum Tiberio filio suo censum Rome agitans, inuenit hominum nonaginta ter centena et septuaginta milia.

15. 56.  Cesar et Fonteius. Socio philosophus Alexandrinus, preceptor Senece, clarus.

16. 57.  Plancus et Silius. Archilaus, non ferentibus Iudeis sed accusantibus apud Augustum  ferocitatem eius, in uiennam urbem Gallie relegatus; et ad minuendam Iudaici regni potentiam insolentiamque domitandam, quatuor fratres eius pro eo sunt tetrarche creati, Herodes, qui et Antipas, Antipater, Lisias et Philippus.

17. 1.  Pompeius et Apuleius. His consulibus, teste Cassiodoro, Octauianus Augustus in Campania 76. etatis sue anno, Atelle Campania, imperii anno quinquagessimo sexto, senis obiit, mense quassi Septembri; sepeliturque in campo Martio. Cui successit Tiberius.

Romanorum [75 1Kb] 3. regnauit Tiberius, priuignus Augusti, hoc est Libie uxoris eius filius, ex superiore genitus coniuge, annis uiginti tribus et aliquibus  diebus, teste Iosepho; et hoc est usque ad Kal. Octobr., in anno quinto post passionem Domini. Sub quo hi consules fuerunt, teste Cassiodoro.  Gaius Asinius Gallus orator, Assini Pollionis filius, cuius etiam uirgilius meminit, clarus, diris a Tiberio suppliciis enecatur.

18. 2. Drusus cesar et Norbanus. Libius historiographus Patauii obiit.

19. 3.  Sisennas Titilius et Scribonius. Incarnatio  incipit iuxta cronicas Eusebii uel Bede. Dum numerantur anni nobis uersus supra usque ad annum quadragesimum secundum Octauiani Cessaris.

20. 4.  Pomponius et Celius. Ouidius peta in exilio obiit, et iuxta oppidum Tomus sepelitur.

21. 5.  Cesar et Germanicus cessar. Germanicus cesar de Parthis triumfauit [76 1Kb] . Tredecim urbes terre motu corruerunt, id est Ephesus, Magnes, Asardis, Mostuene, Age, Hiero, Cesarea, Filadelphia, Tmolus, Temus, Cimemirhina, Apollonia, Diahircania.

22. 6.  Silanus et Norbanus. Fenestella, historiarum scriptor et carminum, septuagenarius obiit, sepeliturque Chumis. Cyculus magnus pascalis incipit  hinc, in cuius anno secundo iuxta Dionissium [indictione tertia [77 1Kb] ] natus est Dominus.

[Cod. in margine. Ciclus solaris incipit sicut semper bisextilibus quatuor concurrentibus.]

23. 7. [I.]  ualerius et Aurelius. Tiberius multos reges ad se per blanditias euocatos nunquam remissit; in quibus et Archelaum Cappadocem occidens, et regno eius in prouinciam uerso, Mazacam nobilissimam ciuitatem Cessariam appellari precepit. Incarnatio [78 1Kb] secundum Dionisium incipit indictione quarta [conscripta [79 1Kb] per ordinem e regione incarnationis iuxta euangelium.]

24. 8. [II.]  Cesar et Drusus cesar. Pompei theatrum incensum.

25. 9. [III.]  Harterius et Sulpicius. Tiberius  Drusum consortem regni facit.

26. 10. [Iu.]  Asinius et Antistius. Drusus ueneno obiit. Q. Atherius, promptus et popularis orator, usque ad 90 annum prope in summo honore consenescit.

27. 11. [u.]  Cornelius et uicellius. Seuius Plautus, corrupti filii reus, semet in iudicio interfecit.

28. 12. [uI.]  Asinius et Cossus Cornelius. Philippus tetrarcha Paneaden, in qua plurimas edes construxerat, Cesaream Philipphi uocauit, et Iuliadem aliam ciuitatem.

29. 13. [uII.]  Caluissius et Getulicus. Pilatus procurator Iudee a Tiberio mittitur.

30. 14. [uIII.] . Piso et Crassus. uotienus  Montanus Narbonensis orator in Baleatribus insulis moritur, illuc a Tiberio 15 anno religatus . Herodes tetrarcha princeps Iudeorum, regnans annis 24, in honorem Tiberii et matris eius Libie Tiberiadem condidit et Libiadem.

31. 15. [IX] Silanus et Silius. Anno [80 1Kb] 15 imperii Tiberii cesaris, sub princip. Anna et Cepha, factum est uerbum Domini super Iohannem, Zacarie filium,  in deserto. Et uenit in omnem regionem Iordanis . Matheus sic: »Tunc uenit iehsu, ut baptizaretur ab eo in Iordane .« et reliqua. Augustinus sic  . Quod autem Matheus ait: »Tunc uenit iehsu a Gallilea, ut baptizaretur a Iohanne.« Hoc est secundum Iohannem euangelizam. »Altera autem die,« et reliqua. Marcus euangeliza sic: »Et baptizatus est a Iohanne .« Eusebius sic [81 1Kb] : . . . . . »Et ipse iehsu erat incipiens quasi 30 annorum .« Hec Lucas. Hoc est non plenus 30 annorum, mensium 12, sed secundum Hieronimum et Lucam annum incipiebat 30, [quando baptizatus est, in die] dominico epifanie [die 13 anni sui 30]. Secundum autem solares annos tunc incipiebat annum 31.  Annus enim solaris, in cuius fine natus est, natiuitatis eius annus est. Annus autem etatis sue 12 mensium, sicut in fine anni primi natiuitatis incepit, ita in fine anni secundi natiuitatis siue solaris compleuit. Marcus: »Et statim post babtismum spiritus expellit eum in desertum .« Hoc est secundum Matheum: »iehsu plenus Spiritu sancto, regressus a Iordane, et agebatur in spiritu in desertum in diebus 40 ,« et reliqua. Dominus ergo feria secunda incepit ieiunium, et quadragessimo die, feria sexta, 15 Kal. Mart. in gula ac uana gloria atque auaritia diabolum superauit; in quibus in eadem feria diabolus primum Adam contriuit. Ipse dominus iehsu Christus [hinc] populis predicauit salutarem uiam, teste sancto Petro, sicut  in electione Mathei apastoli: »Oportet ergo ex his uiris qui nobiscum sunt congregati in omni tempore, qua intrauit et exiuit inter nos dominus iehsu, incipiens a baptismate Iohannis, usque in diem quo assumptus est a nobis in celum ,« et reliqua.  Signis et uirtutibus uera esse comprobat ea que dicit, ex quibus pauca in euangeliis leguntur, apostolos uocat et ad predicandum mittit.  Usque [82 1Kb] in annum quintum decimum Tiberii ab Adam secundum Ebreos, sicut Eusebius in cronicis suis signat, tria milia annorum adnotanda, quod in quinto decimo anno Tiberii principium fuerit septuagesimi primi iobelei secundum Ebreos; tria enim milia sexaginta iobelei sunt.

32. 16. [X.]  Rubellius et Fusius. [Eusebius  sic: »Principium octuagesimi primi iobelei secundum Ebreos,« hoc est ab Adam usque in presentem annum 4000 annorum. Iobel autem apud Ebreos quinquagenarius annus uocatur.]

33. 17. [XI.] uinicius et Cassius. Iohannes babtista decollatur. [Scriptum est in passione sancti ualentini, quod decollatio precursoris Domini sit in octauo  die Kal. April., sicut etiam sanctus Iheronimus in martirilogio testatur  . Et in euangelio dicitur quod prope ante pascha passus est Iohannes, pridie Nonas Aprilis, in sabato, 14 luna primi mensis. Nostrum uero pascha Nonis Aprilis erat, si esset.]

34. 18. [XII.]  Tiberius Cesar u. conss. Cassiodorus sic: »His consulibus dominus noster iehsu Christus passus est, octauo die Kal. April.; et deffectio solis facta est, qualis antea uel postea nunquam fuit.«  iehsu Christus, filius Dei, iuxta profhetias que de eo fuerant prelocute, passus est octauo die Kal. April., luna 15a, iuxta quatuor euangelia, in anno 18o imperii Tiberii cessaris secundum euangelium sancti Iohannis; atque die tertio, id est sexto die Kal. April., luna 17a, secundum historiam  sancti euangelii a mortuis resurrexit. Flego [83 1Kb] historicus sic: »Quarto anno 202 Olimpiadis [id est secundum Grecos] magna et excellens inter omnes que ante eam acciderant defectio solis facta; diei hora sexta ita in tenebrosam noctem uersus, ut stelle in celo uisse sint. Terreque motus in Bithinia Nicene urbis multas edes subuertit.« Hec Flego. Iosephus etiam, uernaculus Iudeorum scriptor historicus, ad hec commemorat: die pentecostes sacerdotes primum commotionem locorum et quosdam sonitus sensisse testantur, deinde ex atio [84 1Kb] templi repentinam subito erupisse uocem dicentium: Transmigremus ex his sedibus. Scripsit quoque Iosephus quod eodem anno Philatus preses secreto noctis imaginem cesaris in templo statuerit, et hec prima  seditionis et turbarum Iudeis causa extetirit.

 Iacobus, frater Domini, ecclesie Hierusalemarum primus episcopus ab apostolis ordinatur [* 2Kb] , Ex hoc loco considerandum quante deinceps calamitates Iudeorum gentem oppresserunt.

 35. 19. XIII.] Unicius et Longinus. [* 4Kb] Sanctus Zeppanus passus et sanctus Paulus conuersus est . Cassius uerus orator egregius anno sue . . . . . [86 1Kb] etatis in suprema inopia obiit, uix panno pudienda contextus. Philatus sacrum thesaurum, qui et Corbon uocatur, in aqueductum Hierusolimarum  expendens, secunde seditionis prebuit semina.

 Postea, a. 58---76. uacuis relictis, hec sequuntur:

77. 25. Cassiodorus sic dixit: »Siluanus et Otho uiri clari consules a Nerone.« His consulibus  Cassiodoro teste Petrus Paulusque passi sunt. Nero turpiter uiuens cum a senatu quereretur ad penam, e Palatio fugiens ad quartum Urbis miliarium, sururbano [87 1Kb] Numentana uia sese interfecit anno etatis 32o. Cui successit Galba, qui regnauit mensibus septem.

78. Post hunc Otho regnauit mensibus tribus.

79. Post quem »uitellius regnauit mensibus octo et diebus. Qui omnes infra prescriptos duos consules regnauerunt.« Hec dixit Cassiodorus. uitellius uero occissus sit tertio die mensis Octobris, Iosepho  teste historico, qui tunc interfuit.

80. uespasianus et Titus. Cassiodorus sic perhibet:

 81. »uespasianus 2. et Titus 2. His consulibus uespasianus suscepit imperium ann. 9, m. 11, diebus 22. Sub quo sequentes consules fuerunt.«

    82. uespasianus ann. 10.
    92. Titus 2, m. 2.
    94. Domitianus 15, m. 5.
    110. Nerua 1, m. 5.
    111. Traianus 19, m. 7.
    130. Adrianus 21, m. 9
    152. Pius ann. 23.
    175. Marcus 19, m. 1.
    195. Commodus 13.
     208. Helius m. 6. Iulianus m. 7.
    209. Seuerus 18.
    226. Carcalla 7.
    233. Macrinus 1.
    235. Aurelius 4.
    239. Alexander 13.
    251. Maximinus ann. 3.
    255. Gordianus ann. 6.
    260. Philippus ann. 7.
    267. Decius ann. 1, m. 3.
    269. Gallus et uol. 2, m. 4.
    270. Gallienus ann. 15.
    285. Claudius 1, m. 9. Quintilius frater Claudi m. 1.
     287. Aurelianus 5, m. 6.
    292. Tacitus m. 6.
    293. Probus 6, m. 4. Florianus mensibus 3.
    300. Carus ann. 2.
    302. Diocletianus ann. 20.
    322. Constantinus Magnus ann. 30, mensibus 10.


Cronice uero perhibent Tiberium regnasse uiginti tribus annis, hoc est quinque annis post passionem, Gaium quatuor annis, Claudium quatuordecem. Neronemque quatuordecem annos imperasse, pretermittentes superos menses, quibus super annos reges regnauerunt, et interualla temporum inter reges, et fines annorum sepe in quibus reges moriebantur uel regno defecissent. Iuxta ergo  cronicas inter passionis annum et uespasianum sunt anni triginta septem, quadraginta uero septem iuxta sanctum Paulum, teste sancto Hieronimo super eum ad Paulam et Eustochiam. Decem itaque anni desunt in cronicis in tanto spatio. Sed tamen alio uestigio sequimur cronicas hoc modo.

Quibus finitis, signo et uerbis: uinicius et Longinus et reliqu. manus secunda ad primum textum lectorem remittit.

36. 20. [XIu.]  Sulpicius et Sitta. Seianus prefectus Tiberii, qui apud eum plurimum poterat, instantissime conhoartatur [88 1Kb] ut gentem Iudeorum deleat, sicut Filo dicit in libro legationis secunde.

37. 21. [Xu.]  Priscus et uitellius. Persius  Flaccus satiricus peta uolaterris nascitur. Paulus sic ad Galatas : »Cum autem placuit ei qui me segregauit ex utero matris mee, et uocauit per gratiam suam ut reuelaret filium suum in me, ut euangelizarem illum in gentibus, continuo non adquieui carni et sanguini, neque ueni Hierusolimam ad antecessores meos apostolos, sed abii in Arabiam, et iterum reuersus sum Damascum; deinde post annos tres ueni Hierusolimam uidere Petrum, et mansi apud eum diebus 15; alium autem  apostolorum neminem uidi, nisi Iacobum fratrem Domini; que autem scribo uobis ecce coram Deo quia non mentior,« et reliqua. Beda sic : »Constat ergo Paulum post annos tres conuersionis sue uenisse Hierusolimam, et apostolorum numero sociatum, hoc est quoniam Lucas sic dicit in actibus apostolorum, Barnabam apprehensum illum duxisse ad apostolos.« Hec Beda.

38. 22. [XuI.]  Gallus et Nonianus. Agrippa, qui et Herodes, filius Aristobuli filii Herodis Magni, accusator Herodis tetrarche, Romam profectus, a Tiberio in uincula coniicitur; ubi plurimos sibi asciuit ad amicitiam et maxime Germanici filium Gaium.  Pilato de christianorum dogmate ad Tiberium  referente, Tiberius retulit ad senatum ut [89 1Kb] inter cetera sacra reciperentur. uerum cum [90 1Kb] ex consilio patrum christianos eliminari ab urbe placuisset.

39. 23. [XuII.]  Gallienus et Plautianus. Tiberius [91 1Kb] per edictum accusatoribus christianorum comminatus est mortem. Scribit Tertullianus . Multi senatorum et equitum Romanorum interfecti. His consulibus, Cassiodoro teste, anno 23o imperii sui, etatis 78o obiit [Tiberius [92 1Kb] ] ueneno in Campania , quassi mense Septembre. [Cui [92 1Kb] successit Gaius].

Romanorum [93 1Kb] 4. Gaius, qui et Caligula, in eodem anno quo obiit Tiberius incipiens, [regnauit] annis 4, mensibus 10, diebus 8, teste Eusebio et Beda: hoc  est usque Kal. Augusti, in anno 10 post passionem. Sub quo hi consules fuerunt [teste Cassiodoro].

40. 1. [18.] Proculus et Nicrinus. Sanctus Petrus in anno sexto post passionem, primo anno Gaii, cathedram Antiochie ecclesie, octaua Kalendar. Martii, tenet per annos 7. [* 3Kb]  Gaius Herodem Agrippam, amicum suum, uinculis liberatum, regem Iude facit, annis 7.

 41. 2. XIX.]  Iulianus et Asprenas. Flaccus Acilius prefectus Egipti Iudeos calamitatibus premit,  consentiente Alexandrie populo et crebro aduersus eos clamoribus personante, sinagogas quoque eorum imaginibus, statutis [98 1Kb] , aris et uictimis polluit. Filo scribit in libro, qui et Flaccus, hec omnia se presente gesta, ob que etiam legationem ad Gaium ipse suscepit.  Herodes tetrarcha et ipse amicitiam Gaii petens, agente Herodiade sua uxore, Romam uenit, sed accusatus ab Agrippa tetrarchiam perdidit; fugiensque in Hispaniam cum Herodiade, merore periit [pro letitia in decollatione sancti Iohannis baptiste].


[cod. in margine, Ciclus secundus dec. incipit indictione septima.]

42. 3. [XX.]  Publicula et Nerua. Gaius  Memmi Reguli uxorem duxit, impellens eum ut uxoris sue se patrem scriberet.  Philatus [99 1Kb] in multas incidens calamitates et irrogante Gaio cohortatus [100 1Kb] est, ut sua manu, qua Christum flagellauit, ipsa semet peremit.  Gaius Petronio prefecto Syrie precepit, ut Hierusolimis statuam suam sub nomine Iouis optimi et maximi poneret. Toto orbe Romano, sicut Filo scribit et Ioseppus, in synagogis Iudeorum statue et imagines et are Gaii cessaris consecrate.

43. 4. [XXI.]  Cesar. Plurimi nobilium a Gaio interfecti; sororesque suas, quibus stuprum intullerat, insularum exilio condemnat. Gaius iussit omnes exsules interfici.

44. 5. [XXII.]  Cesar [101 1Kb] et Iulianus. Matheus  in Iudea predicans, euangelium scripsit.  His consulibus, Cassiodoro teste, Gaius a protectoribus suis occiditur in palatio, anno etatis sue 24, mense quassi Iulii. Cui Claudius successit

 Romanorum 5. Claudius regnauit annis 14, mensibus 7, diebus 28, et hoc est usque Kal. April., in anno uigessimo quinto post passionem.  Sub quo hi consules fuerunt:

45. 1. [XXIII.]  Claudius cesar 2. et Saturninus. Hic est Claudius, patruus Drussi, qui apud Magantiacum monumentum habet.

46. 2. [XXIu.]  Saturninus 2. et uenustus. Eusebius sic: Petrus apostolus. cum primus Antiochiam ecclesiam fundasset, Romam mittitur; ubi euangelium predicans 25 annis, episcopus eiusdem urbis perseuerat.

47. 3. [XXu.]  Tiberius et Gallus. Marcus euangelista, interpres Petri, Aegipto et Alaxandria Christum predicat. Primus Antiochie episcopus  ordinatur Euodius.

48. 4. [XXuI.]  Crispinus et Taurus. Agrippa rex Iudeorum annis septem imperans, obiit; post quem filius suus Agrippa a Claudio in regnum constituitur. Profhetia Agabi, qua in actis [102 1Kb] apostolorum famem in toto orbe dixerat futuram, sub Claudio expletur. Hec Eusebius. [cod. in marg. Annus 15 Tiberii secundum cronicam Eusebii et Bede presbiteri.] Beda uero sic: »Quarto anno Claudii fames grauissima, cuius Lucas meminit, facta est.« Hec Beda. Lucas uero in actus apostolorum sic: »In diebus illis superuenerunt ab Hierusolimis profhete Antiochiam, et surgens unus ex eis nomine Agabus, significauit per spiritum famem magnam futuram in uniuerso orbe terrarum, que  facta est sub Claudio. Discipuli autem, prout quisque habebat, proposuerunt ministerium mittere in Iudeam fratribus; quod et fecerunt, mittentes ad seniores per manus apostolorum Barnabe et Pauli. Eodem autem tempore missit Hero les rex manuus, ut affligeret quosdam de ecclesia. Occidit autem Iacobum, fratrem Iohannis, gladio. uidens autem quod placeret Iudeis, appossuit apprehendere et Petrum. Erant autem dies azimorum. Quem cum apprehendisset, missit in carcerem ,« et reliqua. Sequitur Lucas: »Segregate mihi Barnaban [103 1Kb] et Paulum in opus, quod assumpsi eos .« Beda sic : »Paulus iuxta ordinem historie 13 anno post passionem Domini apostolatum cum Barnaba Paulique  accipisse uocabulum, 14 autem anno post passionem iuxta condictum Iacobi, Cephe et Iohannis, ad gentium magisterium fuisse profectum.« Hec Beda. De hac ergo ascensione sua in Hierusalem, postquam dixit, ut supra diximus , post tres annos  conuersionis sue in Hierusalem uidisse Petrum, subiunxit: »Deinde post annos quatuordecim ascendi Hierusolimam cum Barnaba, assumpto et Tito; et contuli cum illis euangelium, quod predico in gentibus « et reliqua. Et hoc est secundum Lucam: »Statuerunt Paulus et Barnabas ut ascenderent, et quidam alii ex illis, ad apostolos et presbiteros in Hierusalem ,« et reliqua. Sequitur ergo ut beatum Petrum non ante eundem 14. annum post passionem Domini, quo eum Hierusolimis alloquitur Paulus, hoc est quarto Claudi cessaris anno, Romam uenisse credamus. Ubi numerus ipse, quem possuit sanctus Paulus, recensendus est annorum. Scimus enim Petrum et Paulum apostolos anno 38. [hoc est post annum passionis,  id est ultimo anno] Neronis, passos fuisse, et beatum Petrum Rome 25 annis, mensibus 2, diebus 13, a 15 Kal. Februarii, quo cathedram tenuit, usque 3 Kal. Iulii, quo passus est, predicasse. uiginti autem quinque anni Petri et 14 anni sancti Pauli cum anno passionis Domini fiunt 39 anni. Incarnationis ergo 45o, Claudi uero primo anno, Iacobus frater Iohannis, gladio decollatur ab Herode, 8 Kal. Augusti. Petrus autem anno secundo Claudi, in diebus azemorum, in carcerem mittitur, id est quando Herodes, qui et Agrippa, ab angelo percutitur. Sanctus uero Petrus anno 14 passionis, hoc est 4 Claudi, iuxta cronicas, 13 Kal. Februar. Rome cathedram tenuit.--- Claudius de Britanis triumphauit et Orchadas insulas Romano  adiecit imperio.

49. 5. [XXuII.]  uinicius et Cornelius. Domitius orator clarus, qui sub Nerone abundantia cibi in cena obiit. Clodius Quirinalis rethor Arelatensis Rome insignissime docet. Inter Theras et Therassiam exorta est insula habens stadia 30.


[Cod. in margine, ad oram num. 50, 51, 52, Ciclus solaris incipit, sic semper concurrentes incurrunt in unoquoque ciclo solari sicut in isto. [Annus passionis Domini secundum cronicam Eusebii et Bede.]


[Annus 15 Tiberii iuxta Dionisium.]

50. 6. [XXuIII.]  Assiaticus et Cornelius. Descriptione Rome facta, inuenta sunt ciuium Romanorum 69 centena et 44 milia. Tracia in prouinciam redigitur.

 51. 7. [XXIX.]  Tiberius 2 et uitellius. Sub procuratore Iudee Cumano, in diebus azymorum, tanta est Hierusolimis orta seditio, ut in portarum exitu, populi corruente, 30 [104 1Kb] . Iudeorum corruerint.

52. 8. [XXX.]  uitellius 2 et Publicola. Palemon uicetinus insignis grammaticus Rome habetur, qui quondam interrogatus quid inter stillam et guttam interesset: »Gutta, inquit, stat, stilla cadit.«

 53. 9. [XXXI.]  ueranus et Gallus. Antonius Liberalis Latinus rethor grauissimas inimicitias cum Palemone exercit. [Claudius omnes Iudeos discedere a Roma precepit, ut Iosephus dicit]  .

54. 10. [XXXII.]  uetus et Neruilianus. Fame facta in Grecia, modius sex dragmis uenundatus est.

55. 11. [XXXIII.]  Claudius et Orfitus. Magna famis Rome. Marcus euangelium quod Rome conscripsit, Petro mittente Aegipto predicat.

56. 12. [XXXIu.] Siluanus et Siluius. Claudius Felicem procuratorem Iudeam mittit, apud quem Paulus apostolus accusatus, in defensionem sui perorat. Resurrectio Christi 5 Kal. Aprilis, luna uigessima prima, secundum Dionissium.

 57. 13. [XXXu.] Tiberius 3 et Antoninus. [Lazarus et episcopus Cypri obit secunda morte, dum 24 annis inter duas uixit mortes, Ammulario  teste.]  Sub Felice procuratore in Iudea exteterunt multi, qui populum suis persuasionibus deciperent iniquis. Et Aegyptius quidam pseudoprofhetis fuit, qui plurimos sibi associans, in ipso magnarum rerum conatu, per exercitum Felicis opprimitur; ut scribit Iosephus, consentanius apostolorum actibus, in quibus Paulo dicitur a tribuno: »Nonne tu es Aegyptius, qui ante hos dies concitasti et eduxisti in desertum quatuor milia uirorum?«

58. 14. [XXXuI.]  Silanus et Otho. Agrippina, eius uxor, postquam Claudium ueneno occidit, ut filium suum Neronem faceret  regem, missit repente Burrum militie principem cum tribunis potentibus ad castra; et ductus, adoratus est more principis, his consulibus, teste Casiodoro. Sic Claudius in palatio, anno 64 etatis obiit, mense quassi Martio. Et Nero imperium suscepit.

Romanorum 6. Nero regnauit 14 annos, menses 7, dies 28, hoc est usque Kal. Decembris, in anno 39 post passionem Domini.

59. 1. [XXXuII.]  Silanus 2 et Antoninus. Huius auunculus fuit Gaius Caligula. Felice regnante in Iudea, seditio orta est in Cesarea Palestina, et magnam Iudeorum multitudinem perdidit. [Linus corepiscopus sub Petro apostolo exteriora curauit per annos undecim, menses tres.]

 60. 2. [XXXuIII.]  Marcellinus et Auiola. Festus successit Felici, apud quem presente Agrippa rege [cod. in margine, Ciclus 3. dec. incip.] Paulus apostolus religionis sue rationem exponens, uinctus Romam mittitur; his consulibus teste Cassiodoro.---Anno 2 Neronis, id est 26 post passionem, et post biennium libere sue custodie, ad predicandum liber dimittitur anno 4 Neronis, [Romani dicunt Petrum annis 15 in Roma fuisse, antequam Paulus ad Romam uenit.]

 61. 3. [XXXIX.]  Nero et uetus. Probus Rome eruditissimus grammaticus.

62. 4. [XL.]  Nero 2. et Pisso. Statius Ursulus Tolosensis celeberrime in Gallia rhetoricam docet.

63. 5. [XLI.]  Nero 3o et Mesala. Nero matrem suam Agrippinam et sororem patris interfecit. Terrimotus Rome et defectio solis.

64. 6. [XLII.]  Nero 4. et Cornelius. Nero tante luxurie fuit, ut frigidis et calidis labaretur ungentis. Festo procuratori Iudee succedit Albinus.  Iacobus filius Alphei, frater Domini, cum 30 annis post passionem Hierusolimorum rexisset ecclesiam, octauo Kal. April., sancto die pasche, a Iudeis lapidatur, uindicantes in eo, quod Paulum  interficere non potuerunt. [B. super actus apostolorum: »Constat quod beatus Iacobus 30o post passionem Domini anno suum consummauit martyrium.« Petrus 38o id est ultimo anno Neronis passus est, et Petrus in secunda sua scripsit epistola: »Certus sum quod uelox sit depositio tabernaculi mei, secundum quod et dominus noster iehsu Christus significauit mihi per releuationem [105 1Kb] .« Beda: »Unde, patet, imminente passione hanc scripsit epistolam, cum multo ante Iacobus migrauit ad Dominum [106 1Kb] .«] Quoniam itaque octauo Kal. April. in pascha passus sit Iacobus, et hoc in anno 30 post passionem factum est, iuxta totam eclesiam atque omnes historicos satis apparet quod sexto Kal. April. surrexit Dominus. Hic itaque annus 5 Neronis  ratione temporis, secundum uero falsam supputationem Olympiadum, eius est septimus, in quo antea iuxta Bedam ac Theophilum in octauo Kalend. April. Dominum resurrexisse narrauimus. Resurrectionem enim Christi in hoc anno octauo Kal. Aprilis sanctus Beda sic putat, propter supputationem iniquam cronice [107 1Kb] Eusebii, et post eam suam cronicam composuit ab incarnatione Domini, sicut ipse dicit. Iacobo uero passo, in tronum eius successit suus frater Simeon qui et Simon adsumitur. Hi fratres Domini dicuntur, quia mater eorum Maria, uxor Alphei, soror erat Marie, matris Domini. Quam Mariam Cleope dicit Iohannes, uel quod Alpheus Cleopas, uel post natum Iacobum defuncto Alpheo Maria nupsit Cleope, cui Symeonem filium genuit; qui Cleopas fuit  frater Iosephi. [Hieronimus  [108 1Kb] : Ipsa etiam Maria est, que Iacobi minoris scribitur mater, fuit uxor Alphei et soror matris Domini; quam Mariam Cleope Iohannes dicit, a patre, uel a gentilitate familie, uel alia causa, uel binomia fuit.---Fratres Domini appellantur filii matertere eius Marie, qui antea non credentes, postea crediderunt; uel unus eorum statim credidit alii diu  non. Et hanc esse matrem Iacobi et Iosetis, id est Maria Cleope, uxorem Alphei, hanc dictam Mariam Iacobi minoris; que est mater Iacobi et Ioseph secundum Matheum.]

65. 7. [XLIII.]  Pius et Tupilianus. Nero Rome cithara contendens.

66. 8. [XLIu.]  Macrinus et Gallus. Nero retibus aureis piscaretur, que funibus purpureis extrahebantur. Ante mensam Neronis fulmen cecidit.

67. 9. [XLu.] Crassus et Bassus. Marcus euangelista carne exuitur sancto die pasche, 7 die Kalend. Maii, ut legitur in martirologio: »Marci euangelize natiuitas 7 Kal. Maii.«--- Hic discipulus et interpres sancti Petri apostoli, rogatus  Rome a fratribus, scripsit euangelium; quod quanto ceteris tardius inchoauit, tanto in longiora scribendo tempora porrexit. Ab initio enim euangelice predicationis, quod per Ioannem factum, cepit, usque ad tempus quo apostoli predicauere peruenit. Quod cum Petrus audisset, probauit, et eclesiis legendum sua auctoritate edidit. Quo euangelio assumpto, idem Marcus, mittente Petro, perrexit in Aegyptum, et primum Alexandrie Christum nuntians, constituit eclesiam. Erat autem tanta doctrina uiteque continentia, ut omnes sectatores Christi ad exemplum suum cogeret. Cuius Petrus in prima epistola meminit , Romam nomine Babilonis nominans: »Salutat uos que est in Babilone collecta, et Marcus filius meus.« Quique constitutis et  confirmatis eclesiis per Libiam, Maricam, Hammonicam, Pentaopolim, Alexandriam atque Egyptum uniuersam, ad ultimum tentus est a paganis [Bede mart.] qui remanserunt in Alexandria. Qui uidentes eum missas facientem, die sancto pascha, 7 Kal. Maii, misserunt funem in collum eius, et trahebant eum ad loca Bucolie que erant iuxta mare sub rupibus, ubi erat eclesia constructa, defluebantque carnes eius [in terram], ac saxa inficiebantur sangine. uespere autem facto, misserunt eum in carcirem, ubi circa mediam noctem primo angelica uissitatione confirmatus est. At mane, dum tracheretur ad loca Bucolie, gratias agens [et dicens] »Domine, in manus tuas commendo spiritum meum,« obiit, et sepultus est in loco lapidis excissi  cum gloria, a uiris sanctis, octauo anno Neronis. Hec in martirologio. Quod autem nostrum, non Ebreorum pascha celebrauit, Marcus testis est, et etiam Beda super acta apostolorum ita*: »Constat iam apostolum Petrum Rome die dominico resurrectionis domini nostri Iesu Christi pascha celebrasse. Constat etiam hoc, euangelistam Marcum ab eo missum docuisse in Aegypto.« Hec Beda  . Quoniam igitur indictione decima incepit primus annus Neronis, in 22. anno post passionem, et indictione tertia, octauus eiusdem annus finitur, in anno 33. post passionem, in quo 7. Kal. Maii Dominico die pascha passus est Marcus, et pagani carnes eius in terram radiebant, tamen adhuc spiritum retinens usque mane: nonne emicat, quod Christus 6. Kal. Aprilis resurrexit a mortuis? Pascha enim. 7. Kal. Maii non ante uel post predictum annum quam 92 annis habetur.--- Post Marcum euangelizam primus Alexandrine eclesie ordinatur episcopus Anianus, qui prefuit annis 22.

68. 10. [XLuI]  Silanus et Paulinus. Perseus obiit anno etatis 29. Thereme [109 1Kb] a Nerone edificate  quas Neronianas appelauit. Nero Rome in citarizarum agone contentens [110 1Kb] , cunctos superat. M. Anneus Lucanus Cordubensis peta, in Pissoniana coniuratione deprehensus, brachium ad seqandas uenas prebuit medico. Nero ut similitudinem Troie ardentis inspiciret, plurimam partem Romane urbis accendit. In Assie tres urbes terre motu conciderunt, Laudacia, Hiarapolis, Colasse. Albino succedit Florus, sub quo Iudei contra Romanos rebellauerunt. Iunius Gallio, frater Senice, egregius declamator, propria se manu interfecit. Non est acta ante Neronem in suam presentem [111 1Kb] defferente.

69. 11. [XLuII]  Gensinus et Apuleius. Due tantum sub Nerone prouincie facte, Pontus Polemiacus  et Alpes Cottie, Cottio rege defuncto. Multi nobilium Rome a Nerone interfecti. Nero in Olympiade coronatur. Cericas, citharistas, tragedos, aurigas uario certamine superans.

70. 12. [XLuIII]  Capito et Rufus. L. Annius Seneca Cordubensis, preceptor Neronis et patruus Lucani pete, incisione uenarum et ueneni haustu periit. Rursum Nero Sthimia, Phithia, Actia celebrans, inter cericas, tragedos et citharizas coronatur. [Linus his consulibus passus 9. Kal. Octobris. Cletus corepiscopus successit annis 12, m . . . ]

71. 13. [XLIX]  Italicus et Turpilianus. Nero in expensas centias centena milia decretu senatus annua subministrat. Nero cum ceteris uiris insignibus et Octauiam uxorem suam interfecit,  Cornutumque filosophum et preceptorem Persii in exilium fugat [112 1Kb] . Musonius et Plutharchus filosofi clari. [Petrus, sicut in gestis pontificum habetur , Clementem episcopum consecrauit, eique cathedram et omnem eclesiam disponendam commisit, dicens: »Sicut mihi gubernandi tradita est a domino meo Iesu Christo potestas ligandi soluendique, ita et ego tibi committo, ut ordinans dispositores diuersarum causarum, per quos actus eclesiasticos profligatus, tu minime in  curis seculi deditus reperiaris, sel solummodo ac orationem et predicare populo uacare stude.«---Petrus [113 1Kb] ordinauit duos episcopos. Linum et Cletum, qui presentialiter omne ministerium sacerdotale in urbe Roma populo uel superuenientium exhiberent. Beatus [114 1Kb] autem Petrus ad orationem et predicationem populum erudiens uacabat.--- Linus fuit tempore Neronis, a consulatu Saturnini et Scipionis usque ad Capitone et Rufo consulibus; martirio coronatus et sepultus iuxta corpus beati Petri in uaticano, 9. Kal. Octobris. Cletus fuit temporibus uespasiani et Titi, a consulatu uespasiani [115 1Kb] 7. in Domitiano [116 1Kb] 5. usque ad Domitiano [117 1Kb] et Rufo consulibus, passus et sepultus 6. Kal. Maii iuxta corpus beati Petri in uaticano. Clemens  fuit temporibus Galbe et uespasiani, a consulatu Tragali et Italici usque ad uespasiano nono et Tito.


[Cod. in marg. Prima persecutio ecclesie.

72. 14. [L]  Siluanus et Otho. [His consulibus, teste Cassiodoro, Nero Petrum et Paulum et sese interfecit.] L. Annius Melas, frater Senece et Callionis, bona Lucani pete filii sui a Nerone promeretur.  Primus Nero super omnia scelera sua etiam primam persecutionem in Christianos facit, in qua una die beatus Petrus crucifigitur et Paulus gladio ceditur, [anno 38. post passionem].  Contra Iudeos, qui Cesti Florii auaritiam non ferentes rebellant, uespasianus magister militie a Nerone transmittitur. uespasianus multas urbes in Iudea capit. Flauius Iosephus scriptor  historicus, dux belli Iudeorum, cum a Romanis interficiendus esset, uespasiano predixit de morte Neronis et eius imperio.

Leo secundus, successor Agathonis pape, in sua decretali epistola sic: »Si autem Petrus princeps apostolorum adiutores sibi sciuit Linum et Cletum, non tamen potestatem pontificii, animas ligandi uel soluendi normam, eis tradidit; sed Clementi successori suo, qui sedem apostolicam post eum et potestatem pontificalem, tradenti sibi beato Petro apostolo, tenere promeruit. Linum nanque et Cletum nichil legimus umquam egisse ex pontificali ministerio potestatiue, sed quantum eis a beato Petro precipiebatur, tantum solummodo agebant.« Hec Leo papa.---Clemens ergo papa primus post petitionem  Romanam eclesiam tenuit, uel cum Lino et Cleto sicut cum Petro fuerat. Post Petrum, immo etiam cum Petro, primus papa sanctus Clemens Romanam regit eclesiam, ipso ita teste. Decretalis epistola Clementis Romani pontificis: »Clemens Romane eclesie presul, Iacobo karissimo Hierusolimarum episcopo . Quoniam, sicut a beato Petro apostolo accepimus, omnium apostolorum principe et patre, qui claues regni celestis accepit, equaliter tenere debemus de  sacramentis que geruntur in sanctis, te ex ordine nos decet instituere. Tribus enim gradibus commissa sunt sacramenta diuinorum secretorum, id est prespetero, diacono et subministro; hi cum timore et tremore reliquias corporis Dominici debent custodire fragmentorum, neque putredo in sacrario, et neque agatur negligenter, nec portioni corporis et sanguinis Domini grauis inferatur iniuria. Communio enim domini nostri Iesu Christi si negligenter agatur, et non curat admonere officia, graui anathemate perculsus, pro iudicio digna humiliationis plaga feriantur. Certe tanta in altari holocausta offerantur, quanta populo sufficere debent; quod si remanserint, in crastinum non reseruentur, sed cum timore et tremore clericorum consumantur.  Qui autem residua corporis Dominici, que in sacrario relicta sunt, consumunt, non statim ad communes accipiendos cibos conueniant, nec putent sancte portioni commiscere cibum, qui per aqualiculos digestus in secessum defunditur. Si igitur mane Dominica pars porrigatur, usque ad sextam ieiunent ministri, qui eam consumpserint; et si tertia uel quarta hora acceperint, ieiunent usque ad uesperum. Sic secreta sanctificatione eterna custodienda sunt sacramenta. De uassis sacris sane ita gerendum est: Altaris palla, cathedra, candelabrum et uelum, si fuerint uetustate consumpta, incendentur; quoniam non licet ea que in sacrario fuerunt male tractari; sed incendentur. Cineres quoque eorum in babtisterio inferantur, ubi nullus transitus  habeatur, aut in pariete uel in fossis pauimentorum iactentur, ne intreuntium pedibus inquinentur. Nemo per ignorantiam clericus palla mortuum credat obuoluendum, uel scapulas operiere diaconus uelit, de his que fuerint in altare. Qui fecerit uel leuiter, si diaconus, triennio et sex mensibus a Dominico erit altari, graui percussus anathemate, remouendus. Quod si clericos prespiter non admonuerit, 10 annis et 5 mensibus excommunicatus sit. Qui non docuit eos de his, et postea cum grandi humilitate matri reconcilietur ecclesie. Pallas uero et uela sanctauarii [118 1Kb] diaconi cum humilibus ministris intra sacrarium lauent, ne forte puluis Dominici corporis foras extra sacrarium male decidat, sindone foris delata, et erit hoc operanti peccatum;  ideo in sacrario ministris precipimus cum omni diligentia custodire. Peluis noua. munda, cui nichil aliud tangat ad Dominici altaris [cultum], ubi palle lauentur. uela autem non ipsa, sed in alia lauentur. Precipimus etiam, ne extra eclesiam siue laico de fragmentis oblationum ponatur ad mensam. Unde scis tu, qui passim sacrarii panes indignis impendis, unde nosti, si a mulieribus mundi sunt hi quibus impendis? Hinc et Dauid, interrogatus ab Abimelech sacerdote, cum se mundum ante triduum profiteretur a muliere, panes propossitionis manducauit.  Ministri altaris prespeteri siue diaconi ad Dominica tales eligantur officia, qui ante ordinationem coniuges suas reliquerunt. Quod si post ordinationem ministro contigerit proprie inuadere cubile uxoris, sacrarii non intret limina, nec sacrari portitor fiat, nec altare contingat, nec ab offerentibus holocausti oblationem suscipiat, nec ad Dominici corporis portionem [accedat], aquam sacerdotum manibus porrigat, ostiam forinsecus claudat, minora gerat officia, urceum sane ad altare uel calicem non suggerat. Si forte quispiam prespiter siue diaconus sacrarii uel uelum uendiderit, nouerit se Iude Scariothis suscepturum penam.« Et postea ita concludit Clemens: »His ergo bene parete [119 1Kb] sententiis; ne quis hec precepta minime credat implenda, et  iudicii Dei ignis eterni tormenta sustineat, qui eclesiastici operis sacra neglexerit. Hec ergo, frater Iacobe, de ore sancti Petri iubentis audiui. Si quis hec precepta non integra custodierit, sit anathema usque ad aduentum domini nostri Iesu Christi. Hec precepta a sancto Petro apostolo accepi, et tibi, karissime frater Iacobe, insinuare curaui, ut seruari omnia precipias sine macula. Si quis audierit te, utilis minister erit Iesu Christi. Qui autem non audierit te, immo loquentem Dominum per te, ipse sibi damnationem adquirit. Omnipotens Deus, karissime frater, sua te protectione custodiat, atque ad celestis remunerationem patrie cum multiplici animarum fructu perducat. Deus te iterum iterumque incolomem custodiat, reuerentissime frater. Amen.«  Alia decretalis epistola Clementis Romani episcopi, successoris Petri : »Clemens urbis Rome episcopus,« et reliqua. Et infra sic: »De quibus et beatus Petrus, instructor et ordinator noster,« Et paulo post: »Hec apostoli a Domino acceperunt et nobis tradiderunt. Hec nos docemus, uobisque hec omnibus absque reprehensione tenere et docere, quibus agendum est, mandamus.« Et post: »Dominus noster iehsu Christus mittens discipulos suos, precepit nobis, in quacumque ciuitate intraueritis, dicite: »Pax huic domui,« et reliqua. Alia epistola: »Clemens Romane urbis episcopus karissimis fratribus Iulio et Iuliano,« et reliqua. Alia epistola :  »Dilectissimis fratribus et condiscipulis Hierusolomis, cum karissimo fratre Iacobo episcopo habitantibus, Clemens episcopus,« et reliqua. Hec dixit sanctus Clemens.---Sanctus ergo Clemens non tantum successor beati Petri fuit, sed etiam uiuente Iacobo, nouem annis ante passionem Petri, Romanam cathedram tenuit, iuxta scripturam et deinde post Petrum 21, id est 12 cum Cleto uel cum Linio et Cleto, et 9 annos post eos, usque dum in exilium missus est. Si sanctus Clemens papa fuit tunc, quando decretalem istam epistolam sancto Iacobo conscripsit. Nullius autem legitur decretalis  epistola nissi pape. Qui anni nouem eius imputantur, quasi post Cletum tantum ipsis solis chathedram teneret, et pretermittitur Ancletus papa secundus, post Petrum decem annis sedens, quia non possunt sub regibus subputari usque ad Traianum imperatorem pape quatuor. Iacobus enim in anno trigesimo post passionem, et Petrus 39, passus sit. Traianus etiam in anno 70, post passionem regnare cepit. Sub quo passus est sanctus Clemens. Nullum autem graui anathemate sententie percussisset sanctus Clemens, nec episcopali potestate sedis apostolice dicendo: »Sit anathema.«

Linus ex precepto beati Petri precepit , ne mulier inuelato capite eclesiam intret. Cuius Paulus in epistola ad Thimotheum meminit ; qui etiam martirio 6. Kal. Decembris coronatur . Rome passi Processus, Martinianus, et 47 qui babtizati sunt a beato Petro, et in custodia Mamortini retrussi, Torpes, Marcellus, Apuleius; in Alexandria Marcus euangelista octauo anno Neronis; Mediolanis Nazarus, Celsus; apud Maceriam Aquileiam Hermagoras episcopus, Fortunatus diaconus, cum Constantia.

Orosius prespiter sic : »At uero Nero, postquam Galbam in Hispania imperatorem creatum ab exercitu cognouit, totus animo ac spe concidit;« siquidem Petro in urbe Roma interfecto et Christianis penarum diuersitate laniatis, de Hispania ilico Galba surrexit.  Cumque inde Nero incredibilia perturbande, immo ignominiosissime  subruende rei publice mala moliretur, hostis a senatu pronuntiatus, et ignominiose fugiens, ad quartum ab Urbe lapidem, id est ad quartum miliarum, in suburbano libertini sui, inter Salariam et Numentanam uiam, semetipsum occidit, etatis 32. anno, in quo omnis familia Augusti consumpta est.

Romanorum 7. Galba Seruius, mox ut mortem Neronis comperit, Romam uenit.  Qui cum antiquissime nobilitatis senator anno 63. etatis esset, ab Hispanis et Gallis electus, mox ab uniuerso exercitu libenter acceptus est. Nam priuata eius uita insignis erat militibus et militaribus ac ciuilibus rebus, sepe consul, sepe proconsule,  frequenter dux grauissimis bellis. Huius breue imperium bono cepit exordio, nissi propensior erat ad seueritatem. Orosius sic : »Cumque omni auaritia, seuitia segnitiaque offenderet, sibi Pisonem nobilem industriumque adolescentem in filium atque in regnum adoptauit.  Cum quo insidiis Othonis in medio urbis Rome foro capite truncatus est, mense septimo, septemque diebus sui imperii; et sepultusque est in suis ortis, qui sunt uia Aurelia, non longe a Roma.« Hec Orosius. Hic igitur regnauit usque mensem Iulium, in anno 39. post passionem, iuxta temporis rationem.

73. 1. [LI]  uespasianus et Titus. M. Fauius Quintillianus Romam a Galba perducitur.

  Romanorum 8. Lucius, qui et Otho, Galba et Pissone Rome interfectis, inter tumultus cedesque intrauit imperium.  Hic matre erat nobilior quam patre, neutro tamen obscuro; in priuata uita mollis et Neronis familiaris, in imperio documentum sui non potuit ostendere. Nam cum Otho Galbam occidit, a Germanis uitellius factus est imperator.  Otho ergo cum mox creatum imperatorem in Gallia per Germanicas legiones uitellium comperisset, bellum ciuile molitus est. Cum autem tribus primum leuibus preliis, hoc est uno apud Alpes, alio circa Placentia, tertio circa locum quem Castoris uocant, contra ualentem et Cinna uitellianos duces congressus uictor exstetisset  quarto apud  Betriacum preleio, cum aduertisset suos uinci, cum ingentes tamen copias haberet, et petentibus militibus ne tam cito de euentu belli disperaset, dixit se tanti non esse, ut propter eum bellum ciuille oriretur. Anno 38. etatis, imperii autem die 90, quam imperare ceperat, sese interfecit; hoc est usque in mense Octobrem, in eodem anno quo Galba occissus sit. Cui successit uitellius.

Romanorum nonus rex uitellius regnauit mensibus 8, diebus 8, usque octobrem mensem, in anno 40. post passionem.

74. 1. [LII]  uespasianus 2. et Titus 2. His consulibus, Cassiodoro teste, uespasianus apud Iudeam ab exercitu imperator apellatus est.  uitellius, occisso Othone, potitus imperio, cum suis  Othonisque militibus ingenti gloria uictor Romam aduenit.  Hic familia honorata ortus magis quam nobili. Namque pater eius non admodum clare natus, tres tamen ordinarios gessit consulatus. Hic cum multo dedicore et graui seuitia notabilis, precipue ingluuie et uoracitate uitam humanam propriis malis aggrauauit; quippe cum de die sepe quarto uel quinto fertur epulatus. Notissime certe cena memorie mandata est, quam ei frater uitellius exibuit, in qua super ceteros sumptus 2000 piscium et 7000 auium appossita traduntur. Hic cum Neroni similis esse uellet, et id adeo se preferret, ut etiam exsequias Neronis, que humiliter sepulte erant, honoraret.  Qui cum de uespesiano  comperit, primum molitus est deponere imperium; sed postea a quibusdam animatus, Sabinum, uespasiani fratrem, nichil tum mali suspicantem, cum ceteris Flauianis in Capitolium compulit. Succensa itaque templo, et mixta simul flamma ruinaque, omnes in unum pariter interitum atque tumultum dedit. Post deficiente in uespasiani nomine, et ab exercitu suo destitutus, appropinquantibusque iam hostibus trepidus, cum se in quandam proximam Palatio cellam contrusisset, turpissime inde protractus est, et per uiam et Urbem puplice nudus super terram, erecta coma et capite ei subiecto ad mentum, et passim fimum in os eius coniectantibus carnificibus, in forum deductus est, et ad pectus ab omnibus ouiis appetitus; postremo apud Gemonias  scalas graduum minutissimorum ictuum crebrisque compunctionibus, gladio stercore inuoluto, excarnificatus est, et inde unco tractus, in Tiberem proiectus, commune etiam sepultura caruit.  uitellius uero occissus est 3. die mensis Octobris, Iosepho Iudeorum historico teste et tunc uiuente.  Eusebius sic. »Galba 7. mense imperii sui in medio Romane urbis foro capite truncatur.  Otho 3o regni sui mense apud uetriacum proprio manu occubuit. uitellius 8. mense sui imperii a uespasiani ducibus occissus, in Tiberim proiecitur.« Hec Eusebius. Hoc autem tempus inter Neronem et uespasianum nec Eusebius necque etiam Beda supputat.  Multis autem et nefaris modis post  complures  dies a uespasiani militibus, id est ab Antonio Primo et Martiano, qui uitellium occiderunt, ducibus uespasiani, aduersum senatum populumque Romanum indiscreta cede seuitum est.  uespasianus autem  cum Iudeos in urbe Hierusolimorum, precipue ob diem festum pasche congregatos, obsidione clusisset, cognita morte Neronis, hortatu plurimorum regnum [120 1Kb] et ducum, maxime Iosephi Iudeorum ducis sententia---qui captus cum in uincula coniiceretur, constantissime dixit, sicut Suetonius refert, continuo se ab eodem uespasiano sed imperatore soluendum,---imperium adeptus , bellum Tito filio commendans, Romam per Alexandriam proficiscitur.  Sed cognita morte uitellii, paulisper Alexandrie substitit.  Titus uero ab exercitu pronuntiatus est imperator. Muros urbis uniuersos solo cequauit. 600 milia Iudeorum interfecta eo bello, Cornelius et Suetonis referunt. Iosephus uero Iudeus, qui ipse prefuit bello et apud uespasianum post predictum imperium ueniam gratiamque meruit, scribit, undecies centena milia gladio et fame perisse. Reliquias autem toto orbe dispersas, numero 900 milia, narratur.---uespasianus et Titus imperatores appellati. 

Romanorum 10. uespasianus secundum omnes regnauit annis 9, menses 11, dies 22, hoc est usque Kalendas Octimbr. in anno 50. post passionem.

75. 1. [LIII]  uespasianus 3. et Nerua. Capitolium Rome incensum.

 76. 2. [LIu]  uespasianus 4. et Titus 3. His consulibus a Tito, filio uespasiani, Iudea capta est. Ut Iosepus dicit, undecies et centena milia fame et gladio perierunt et centum milia captiuorum sunt uenditi. Euangelium secundum Matheum: »Amen dico uobis, non relinquetur hic lapis super lapidem, qui non destruetur .« Hieronimus sic: »Iuxta historiam manifestus est sensus, quia 42. anno post passionem, sub uespasiano et Tito, ipso cum templo magnificentissimo ciuitas funditus  est euersa, ita ut solo cequaretur.« Hec Hieronimus. In anno ergo 42. post passionem, hoc est cum anno passionis, in quo incepit uespasianus annum 2, capta est Hierusalima, in diebus pasche, Iosepho teste et ibi presente. [Sanctus [121 1Kb] quoque Spiritus per os Dauid sic: »Quanta malignatus est inimicus in sancto, et gloriati sunt qui oderunt te in medio pasche« et reliqua.] Cum enim noluerunt uerti ad penitentiam, Domino eos exspectante per annos 40, dignum erat ut in tempore quo occiderunt Dominum etiam ipsi occiderentur. Pascha enim Hebreorum anno predicto contigit quarta feria, in qua congregati sunt omnes principes sacerdotum et seniores populi in atrium principis sacerdotum, qui dicebatur Cahiphas, et concilium fecerunt ut Iesum dolo  tenerent et occiderent . Nostrum autem pascha 8. Kal. Aprilis, in quo crucifixerunt Dominum, in quibus Titus hiisdem diebus capit ciuitatem, deinde templum incendit, muros urbis uniuersos solo cequauit; et undecies centena milia gladio et fame periisse scribit Iosephus Iudeorum historicus et tunc presens, et centum milia captiuorum uendita et 90 milia dispersa. Ideo autem tanta multitudo Hierusalem erat tunc, quia ex omni Iudea ad templum in diebus azimorum confluebant .

77. 3. [Lu] uespasianus 5. et Titus 4.

78. 4. [LuI] uespasianus 6. et Titus 5.

[Cod. in margine. Quartus decennouenn. cyclus incipit indict. 15].

 79. 5. [LuII] uespasianus 7. et Titus 6. uespasianus Capitolium edificare orsus est. In Alexandria facta est seditio. Achaia, Aliciarchodus [122 1Kb] , Bizantium, Samus, Trochia Celicia, Commagine, que libere antea et sub regibus amicis erant, in prouincias redacte.

80. 6. [LuIII]  Commodus et Rufus. Colossus erectus est, altitudinis habens [pedes [123 1Kb] ] centum septem.

81. 7. [LIX]  uespasianus 8. et Titus [7]. Asconius Pedianus scriptor historicus clarus habetur, qui 73o etatis sue anno captus luminibus, 12 postea annis in supremo omnium honore consenescit.

82. 8. [LX]  uespasianus 9. et Titus 8.  Gabianus rethor [nomine [124 1Kb] ] celeberrime in Gallia docet.

83. 9. [LXI]  Siluanus et uerus. Tres ciuitates Cipri terre motu corruerunt. Lues ingens Rome facta, ita ut per multos dies in efemeridem 10 milia ferme mortuorum hominum efferentur.

84. 10. [LXII]  Domitianus et Messalianus. uespasianus colonias deduxit. Apollinaris episcopus ad Rauennam missus, passus.  uespasianus profluuio uentris in uilla propria circa Sabinos obiit,  69. etatis anno.  [Et Titus sibi successit, his consulibus, Cassiodoro teste.]

Romanorum 11. Titus, filius uespasiani, iuxta historiam Romanam, regnauit annis 2, mensibus 8, diebus 20, hoc est usque Kal. Iunii, in anno 53. post passionem Domini.

85. 1. [LXIII]  Domitianus et Rufus. Titus, filius uespasiani, in utraque lingua disertissimus fuit et tante bonitatis, ut, cum quadam die recordatus fuisset in cena nichil se in illo die cuiquam prestitisse, dixerit: »Amici, hodie diem perdidi.« Mons uespius ruptus, in uertice tantum ex se iecit [125 1Kb] incendi, ut regiones uicinas et urbes cum hominibus exureret.

86. 2. [LXIu]  Domitianus 3. et Sabinus.  Titus Musionium Rufum philosophum de exilio reuocat. Titus ampitheatrum Rome edificat, et in dedicatione eius quinque milia ferarum occidit. Rome plurime edes incendio concremantur. Titus ob insignem mansuetudinem delicias humani generis appellatus est. Titus obiit in uilla, qua et pater, anno etatis 42, imperii autem anno 2, mense 8, die 20, secundum historiam Romanam. Cui successit frater eius iunior Domitianus, [predictis consulibus, Cassiodoro teste].

Romanorum 12. Domitianus regnauit annis 15, mensibus 5, secundum [omnes], hoc est usque ad Kal. Nouembris, in anno 68. post passionem. Sub quo hi consules.

87. 1. [LXu]  Domitianus 4, et Rufus. Domitiani  uxor augusta appellatur. [Cletus his consulibus passus est 6. Kal. Maii, secundum gesta pontificum.]

88. 2. [LXuI]  Domitianus et Dolabella. Decreto senatus Titus inter deos refertur.

89. 3. [LXuII]  Domitianus 6. et Rufus 4. Domitianus iunuchos prohibuit. Tres uirgines ueste ob stuprum damnate. [Linus papa ann. 11.]

90. 4. [LXuIII]  Flauius et Traianus. Plurimos senatorum Domitianus in exilium mittit.

91. 5. [LXIX]  Domitianus 7. et Nerua. Secundus Alexandrine ecclesie episcopus constitutus Abilius, qui prefuit annis 13.

92. 6. [LXX]  Traianus 2. et Gabrio. Domitianus  templum sine lignorum admixtione construxit. Primus Domitianus dominum et deum appellari se iussit. Nassamones et Daci dimicantes aduersus Romanos uicti. Cuius anno 6. Clemens papa in exilium missus, ut uidetur, cum annis 9 et mensibus 2 et diebus 10 post Cletum cathedram teneret .

93. 7. [LXXI]  Domitianus 8. et Saturninus.  Duo menses aliter appellati, Septimber Germanicus et October Domitianus.

Ancletus papa post Petrum 2. Clementi successit, annis 10, ipso ita teste: Decretalis epistola Ancleti pape . »Ancletus, seruus Christi Iesu, in sede apostolica,« et reliqua. Et infra: »Nullus, ut ait beatus Clemens, antecessor noster,« et reliqua. Alia : »Ancletus papa uniuersis episcopis in Italia constitutis. Quoniam apostolice sedis debitam reuerentiam erga me caritas uestra distribuit,« et reliqua. Et post: »Et ut a beato Petro principe sumus instructi, a quo et prespiter sum ordinatus,« et reliqua. »Prouincie autem multo ante aduentum Christi tempore diuisserunt maxima ex parte; et postea ab apostolis et beato  Clemente precessore [nostro] ipsa diuisio est renouata,« et reliqua. Alia : »Ancletus, seruus Iesu Christi, in apostolica sede a Domino constitutus, et a sancto Petro apostolorum principe prespiter ordinatus. Quoniam actenus de his a beato Petro apostolo et reliquis apostolis et beato Clemente nostro precessore et martire nouimus statutum, denegare uobis minime possimus. Illi autem, qui in metrapoli a beato Petro, ordinante Domino, et precessore nostro, predicto sancto Clemente, siue a nobis constituti sunt, non omnes primates esse possunt,« et reliqua. Et post: »Alie autem primates ciuitates, quas uobis conscriptas in quodam tomo mittimus, a sanctis apostolis et a beato Clemente siue a nobis primates predicatores acceperunt. Hec uero sacrosancta Romana et apostolica ecclesia non  ab apostolis, sed ab ipso Domino Saluatore nostro primatum obtinuit, dicens beato Petro apostolo: »Tu es Petrus,« et reliqua usque »Erunt soluta et in celo.« Adhibita est etiam societas in eadem Romana urbe beatissimi Pauli apostoli, uassis [127 1Kb] electionis, qui uno die unoque tempore glorioso morte cum Petro, sub principe Nerone agonizans, coronatus est.« Et post: »Ait ergo apostolorum princeps beatus Petrus de sancto precessore nostro Clemente, plebibus predicando, docens eas qualiter ei obedire debirent eumque obseruare: »Si inimicus est alicui Clemens pro actibus suis, uos nolite expectare, ut ipse uobis dicat: »Cum illo uos nolite amici esse;« sed prudenter obseruare debetis et  uoluntati eius absque communione [128 1Kb] obsecundare, et are [129 1Kb] uos separate ab eo cui ipsum sentitis aduersum, sed nec loqui his quibus ipse non loquatur, ut unusquisque, qui in hac culpa est, dum cupit omnium uestrum amicitias ferre, festinet citius reconciliari ei qui omnibus preest; et per hoc redeat ad salutem, cum obedire ceperit monitis presidentis. Si uero quis amicus fuerit his quibus ipse non loquitur, unus est et ipse ex illis qui exterminare  Dei eclesiam uolunt,« et reliqua. Hec Ancletus papa ait. Ancletum  uero omnino Eusebius pretermissit, quoniam Linus et Cletus, qui non fuerunt pape, et Clemens atque Anacletus a passione Petri in ultimo anno Neronis usque ad Traianum non possunt simul sub regibus stare. In loco annorum enim Clementis, quibus post Petrum cum Lino et Cleto, si simul post Petrum uiui fuerunt, uel cum Cleto tantum Clemens cathedram tenuit, Linus et Cletus sunt possiti; et in loco Ancleti pape, qui post Clementem decem annis successit, Clemens possitus.

94. 8. [LXXII]  Siluanus et Priscus. Quintillianus, ex Hispania Calagurritanus, primus Rome publicam scolam et salarium e fisco accepit et claruit.

 95. 9. [LXXIII]  Asprenas et Clemens. Domitianus plurimos nobilium in exilium mittit atque occidit; mathematicos et philosofhos Romana [130 1Kb] urbe pepulit.

96. 10. [LXXIu]  Domitianus 9. et Clemens 2. Multa opera in Roma facta, in quibus Capitolium, forum transitorium, diuorum porticus, Isium ac Serapium, stadium, horrea piperaza, uespasiani templum, Minerua Calchidica, odium, forum Traiani [131 1Kb] , therme Traiane et Ticiane, senatus, ludus matutinus, mica aurea. [His consulibus Ancletus papa obiit, secundum gesta pontificum.]

97. 11. [LXXu]  Nerua 2 et Rufus. Domitianus de Dacis et Germanis triumphauit. Domitianus  tante superbie fuit, ut aureas et argenteas statuas sibi in Capitolio poni iussit.

98. 12. [LXXuI]  Fuluius et uetus. Maxima uirginum uestualium Cornelia conuicta stupri, iuxta legem uiua defossa est. Domitianus prohibuit uites in urbibus seri.

99. 13. [LXXuII]  Sabinus et Antoninus. Fl Ioseppus uicessimum librum antiquitatum huius temporis scribit. Domitianus multos nobilium perdidit et quosdam in exilium missit.


[Cod. in marg., Persecutio secunda.]

100. 14. [LXXuIII]  Nerua 3. et Traianus 3. Secundus post Neronem Domitianus Christianos persequitur; et sub eo apostolus Iohannes in feruentis olei dolium ante portam Latinam Rome missus  , sed nichil lessus tamen, quia a corruptione carnis erat immunis; deinde in Pathmum insulam religatus apocalipsin uidit, quam Hirenius interpretatus est. [His consulibus Clemens papa passus est, secundum gesta pontificum.]

101. 15. [LXXIX] [132 1Kb]  Senecio et Palma. Domitianus rursum philosofos et mathematicos Rome  per edictum extrudit. Apollonius Tianius et Eufrates insignes philosophi habentur. Rome 6 Kal. Mai natalis Ancleti pape et martyris, sub Domitiano passi , qui memoriam beati Petri construxit et compossuit, ubi episcopi reconderentur .

Euaristus papa 3. annis 10, mensibus 2.

102. 16. [LXXX]  Traianus 4. et Fronto. Domitianus eos qui de genere Dauid erant interfici iussit, ut nullus Iudeorum regni reliquus foret. Scribit Bruttius, plurimos Christianorum sub Domitiano fecisse martirium, inter quos et Flauiam Domicillam, Flaui Clementis consulis ex sorore neptem, in insulam Pontianam relegatam, quia se Christianam esse testata [133 1Kb] est.  Multa signa atque portenta  Rome et toto orbe facta. Domitianus suorum coniuratione occissus est in palatio, anno etatis 35, et per uispiliones ignobiliter portatus, [et Nerua successit, his consulibus, Cassiodoro teste].

Romanorum 13. Nerua, Iosebio et Beda teste, regnauit anno 1, mensibus 4, diebus 8, hoc est usque ad Kal. Martii, in anno 70. post passionem. Sub quo hi consules fuerunt, teste Cassiodoro.

103. 1. [LXXXI]  Traianus 5. et Ofitus. Alaxandrie 3. episcopus Cerdo annis 11. Senatus decreuit ut omnia que Domitianus statuerat in irritum deduceretur. Itaque multi quos iniuste iecerat de exilio reuersi, nonnulla bona propria reciperunt.

104. 2. [LXXXII]  Senecio 2. et Sura. Aiunt  et apostolum Iohannem inter reuersos de exilio solutum, Effhesum reuertisse; in qua urbe et hospitiolum et amicos amantissimos sui habebat.  Euangelium quoque contra hereticos conscribit. Iustus a Tiberiade Iudeorum scriptor agnoscitur.  Rome passus Eutices, uictorinus et Mauro; apud Amiterninam urbem uictorinus episcopus, frater Seuerini.  Nerua obiit in ortis Salustianis, 72. etatis anno, cum iam Traianum adoptasset in filium, [his consulibus, teste Cassiodoro].  Traianus, Agrippine filius, in Gallis imperator factus, natus Italice in Hispania.

Romanorum 14. regnauit Traianus annis 19, mensibus 6, diebus 15, teste omne historico, hoc est usque Kalendas Septembris, in anno 89. post passionem.  Sub quo hi consules fuerunt, teste Cassiodoro.

105. 1. [LXXXIII]  Traianus 6. et Maximus. Decreto senatus Nerua in deos relatus.


[cod. in margine. Ciclus sol. incipit.]

106. 2. [LXXXIu]  Senecio 3 et Sura. Hoc anno, id est 84o incarnationis secundum Dionissium,  in fine diei Dominici subsequente, 6 Kal. Ianuarii, posset Iohannes dormire.

107. 3. [LXXXu]  Urbanus et Marcellus. Hirenus [134 1Kb] enim episcopus scribit Iohannem apostolum usque ad Traiani tempora permansisse. Post quem discipuli eius insignes fuerunt Papias Hieropolitanus episcopus et Polycarpus Zmirneus et Ignatius Antiochenus episcopus.

108. 4. [LXXXuI]  Condidus et Quadratus. Traianus de Dacis Scithis triumpauit.

109. 5. [LXXXuII]  Commodus et Cerealis. Traianus, uicto rege Decibalo, Daciam facit prouinciam.

110. 6. [LXXXuIII]  Senecio 4. et Sura 3. Hiberius [135 1Kb] , Sarmatas Orozenos, Arabas, Bosporanos, Colcos in fidem accepit, Seleuciam et Tesifontem,  Babilonem occupauit et tenuit. In mare Rubro classem instituit, ut per eam Indie fines uastaret.

111. 7. [LXXXIX]  Gallus et Bradua. Rome aurea Domus incenditur. Hoc anno dominicus dies 6 Kal. Ian. contigit, quo forte sanctus Iohannes obiit. [Decretalis epistola Euaristi pape  data est Gallo et Bradua uiris clarissimis consulibus sub quibus passus secundum gesta pontificum.]

112. 8. [XC]  Affricanus et Crispinus. Terre motu quatuor urbes Asie subuerse, Elea, Mirina, Pitane, Cime, et Grecie due Opitiorum et Oritorum.

113. 9. [XCI]  Crispinus 2 et Solenus.  Alexandrine ecclesie 4 episcopus ordinatus nomine Primus annis 11 Euaristus papa obiit 10 Kal. Ian.

114. 10. [XCII] Pisso et Rusticus.

Alexander papa 4 post Petrum annis 10, mensibus 5.


[cod. ad marg. Persecutio tertia.]

 Traiano Christianos persequente, Simon, qui et Simon, filius Cleope, qui post Iacobum Hierosolimis tenebat episcopatum, crucifigitur, omnibus mirantibus, et ipso iudice, ut 120 annorum senex crucis suplicium pertulisset.

115. 11. [XCIII]  Traianus et Africanus 2. Ignatius quoque Antiocene [ecclesie] episcopus Romam perductus, bestiis traditus; post quem tertius constituitur episcopus Oron. Plinius Secundus,  cum quandam prouinciam, et in magistratu suo plurimos Christianorum interficisset, multitudine eorum perterritus, quesiuit de Traiano, quid facto [136 1Kb] opus, et nuncians, et preter obstinationem non sacrificandi et antelucanos ceptus [137 1Kb] ad canendum cuidam Christo ut Deo, nichil apud eos reperiri; preterea ad confederandam disciplinam uetari ab his homicidia, furta, adulteria, latrocinia et his similia. Ad quem commotus Traianus rescripsit, hoc genus quidem [138 1Kb] inquirendos non esse, oblatos uero puniendos.  Tertulianus reffert in Apollogetico. [Alexander papa constituit aquam sparsionis cum sale benedicto in habitaculis hominum spargi .]

116. 12. [XCIu]  Celsus et Crispinus. Plinius Secundus Nouocomensis orator et historicus insignis habetur; cuius plurima ingenia opera exstant.

117. 13. [XCu]  Asta et Piso. Tres Galatie ciuitates terre motu erute. Pantheon Rome fulmine concrematum.

118. 14. [XCuI]  Messala et Pedon. Post Iustum ecclesie Hierosolimitane episcopatum 4 suscepit Zaceus.

119. 15. [XCuII] Aemilius et uetus. Post [139 1Kb] quem 5 Tobias; cui succedit 6 Beniamin, ac deinde 7 Iohannes, 8 Mathathias; in cuius locum 9 constituitur  Philippus.

120. 16. [XCuIII]  Niger et Apronianus. Traianus, Armeniam, Assiriam et Messopothamiam fecit prouincias.

121. 17. [XCIX]  Clarus et Alexander. Iudai qui Lybie erant aduersus cohabitatores alienigenas dimicant; similiter in Aegypto et in Alexandria; apud Cirinen quoque et Thebaiden magna seditione contendunt; uerum gentilium pars superat in Alexandria.

122. 18. [C]  Adrianus et Salinator. Iudeis Messopotamie rebellantibus, precepit imperator Traianus Lissie Quieto, ut prouinciam exterminaret; et aduersus quos Quietus aciem instruens infinita milia eorum interfecit. Ob hoc procurator Iudee ab imperatore  decernitur. Salaminam urbem Cipri, interfectis in ea gentibus, subuertere Iudei.

123. 19. [CI]  Adrianus 2 et Rusticus. Alexandri pape passio 5 Non. Mai., Rome uia Numentana, ab Urbe miliario 7, cum Euentio et Theodolo presbeteris, sub Traiano imperatore, iudice autem Auriliano decollatus; siquidem Adrianus non adhuc imperabat, sicut [140 1Kb] in martirologio legitur.

Sixtus papa quintus, annis 10, mensibus 11. Qui constituit in decretis ut sacra misteria non tractentur nisi a sacris ministris, et ut intra actionem missarum »Sanctus, sanctus, sanctus« cantaretur et reliqua usque »Osanna in excelsis.« 

 Rome passi sunt Clemens et Alexander pape, Quirinus cum filio, Balbina, Sulpicius et Seruilianus,  Domitilla et Seraphia uirgines, Nereus, Achilleus, Ignatius, Antiochenus episcopus, discipulus Iohannis.

124. 20. [CII]  Seruilius et Fuluius. His consulibus, Cassiodoro teste, Traianus apud Seleuciam Hesauria profluuio uentris obiit, anno etatis 63. mense 9, die 4. Mensis autem 9 anni est secundum Latinos Septimber.  Ossa autem Traiani in urnam auream conlata, et in foro sub columna possita, solusque omnium intra urbem sepultus.

 Romanorum 15. Adrianus secundum Romanam historiam regnauit annis 21, mensibus 10, diebus 20, hoc est usque ad Kal. Augusti, in anno 111 post passionem Domini. Sub quo hi consules fuerunt, teste Cassiodoro.

125. 1. [CIII]  uerus et Auger. Adrianus Italice in Hispania natus, consobrine Traiani filius fuit. Hadrianus Alexandriam a Romanis subuersam publicis instaurauit expensis. Hadrianus Traiani inuidens glorie, de Assiria, Mesopotamia, Armenia, quas ille prouincias fecerat, reuocauit exercitum.

126. 2. [CIu]  Auiola et Pansa. Hadrianus Iudeos capit, secundo contra Romanos rebellantes. Senatus Traianum in deos reffert. Hadrianus cruditissimus in utraque linga, sed puerorum parum  continens fuit.

127. 3. [Cu]  Paternus et Torquatus. Adrianus reliqua tributa urbibus relaxauit, cartis pupilice incensis; plurimos etiam tributis liberos prestitit. Plutarchus Cheroneus et Sextus et Agathobolus et e. omaus philosophi insignes habentur.

128. 4. [CuI]  Gabrio et Apronianus. Bellum contra Sauromatas gestum. Terre motu facto, Nicomedia ruit, et Nicene [141 1Kb] urbis plurime euerse sunt, ad quarum instaurationem Hadrianus de puplico est largitus impensas.

129. 5. [CuII]  Assiaticus et Quintus. Eufrates Stoicus philosophus moritur. Hadrianus in Libiam, que a Iudeis uastata [142 1Kb] fuerat, colonias deducit.

130. 6. [CuIII]  uerus et Ambiguus. Hadrianus  Atheniensibus leges petentibus ex Draconis et Solonis reliquorumque libris iura compossuit.

131. 7. [CIX]  Gallicanus et Titianus. Cefissus fluuius Eleusinam inundauit, quem Adrianus [143 1Kb] ponto [144 1Kb] coniungens Athenis hiemem exegit.

132. 8. [CX]  Torquatus et Libo. Hierosolimis 10 post Philippum constituitur episcopus Seneca. Post quem 11 Iustus, cui succedit 12 Leui, post quem 13 Efres, 14 Iesses, 15 Iudas. Hi omnes usque ad euersionem, quam ab Adriano perpessa est Hierusalem, ex circumcisione hi episcopi prefuerunt.

133. 9. [CXI]  Cellsus et Marcellinus. Hadrianus sacris Eleusine initiatus, multa Atheniensibus dona largitur. Quadratus, discipulus apostolorum, et Aristides Atheniensis, noster philosophus,  libros pro Christiana religione Hadriano dedere compossitos.


[Cod. in marg. Ciclus solis inc.]

134. 10. [CXII]  Pontianus et Rufus. Et Serenus Granius legatus, uir adprime nobilitatis, litteras ad imperatorem missit, iniquum esse dicens clamoribus uulgi innocentium hominum sanginem concedi et sine ullo crimine nominis tantum et secte reos fieri.

135. 11. [CXIII]  Augurinus et Sergianus  Quibus [145 1Kb] commotus Adraanus, Minutio Fundane proconsuli Asie scripsit, sine obiectu criminum Christianos non condempnandos; cuius epistole usque ad nostram memoriam clarat exemplum. Imperator Adrianus pater patrie appellatur.

136. 12. [CXIu]  Teberius et Silanus. Sixtus papa passus 8 Idus April.

 Thelesphorus papa 6 post Petrum, annis 11. Hic constituit ut 7 ebdomadas plenas ante pascha omnes clerici a carne ieiunant et in nocte natalis Domini misse celebrarentur et ut apud missam »Gloria in excelsis« cantaretur.

Antiochie constituitur 4 episcopus Cornelius. Nicapolis et Cessarea terre motu conciderunt.

137. 13. [CXu]  Sergius et uerus. Antinous  puer regis eximie pulcritudinis in Egipto moritur, quem Adrianus uehementer deplorans---nam in diliciis habuerat---in deos refertur; ex cuius nomine etiam urbs appellata est. Alexandrine ecclesie 6 episcopus prefuit Heumines annis 13.

138. 14. [CXuI]  Pompeianus et Atilianus. Templum Rome et ueniris sub Adriano in Urbe factum est. Saluius Iulianus perpetuum compossuit edictum.

139. 15. [CXuII]  Pompeianus 2 et Commodus. Hadrianus Athenis hiemem exigens, Eleusinam inuissit. Hadrianus cum insignes et plurimas edes Athenis fecisset, agonem edidit bibliothecamque extruxit.

140. 16. [CXuIII]  Lelius et Albinus. Iudei  in arma uersi, Palestinam depopulati sunt, tenente prouinciam Tinio Rufo cui ad obprimendos rebelles Hadrianus missit exercitum. Fauorinus et Polemo rethores insignes habentur.

141. 17. [CXIX]  Camerinus et Niger. Basilides heresiarches in Alexandria commoratur, a quo Gnostici. Chochebas dux Iudaice factionis, nolentes sibi Christianos aduersus militem Romanum ferre subsidium omnimodis cruciatibus necat [146 1Kb] .

142. 18. [CXX]  Antonius et Presens. Bellum Iudaicum, quod in Palestina gerebatur, finem accepit, rebus Iudeorum penitus oppressis; ex quo tempore etiam intreundi eis Hierosolimam licentia ablata est.

143. 19. [CXXI]  Antonius 2 et Presens 2.  Primum [147 1Kb] Dei nutu, sicut profhete uaticinati sunt, deinde Romanis interdictionibus. Hierosolime primus ex gentibus constituitur Marcus, cessantibus episcopis his qui fuerunt ex Iudeis, numero 15, a passione Domini per annos 107 [sicut Eusebius et Beda perhibent. Da igitur annos 34 Domini usque in passionem, fiunt 34 et 107, 141 anni, usque ad annum quo omnes Iudei ex Hierusalem sunt proiecti.]

144. 20. [CXXII]  Seuerus et Syluanus. Aelia ab Aelio Adriano condita est, in fronte eius porte  qua Bethelem egredimur sus scalptus [148 1Kb] in marmore significans Romane potestati subiacere Iudeos. Nonnulli a Tito Aeliano, filio uespasiani, exstructum arbitrantur. [Hieronimus [149 1Kb] : »Ab Adriani temporibus usque ad imperium Constantini per annos circiter 180, in loco resurrectionis Domini simulacrum Iouis, in crucis rupe statua [150 1Kb] ex more [151 1Kb] ueneris a gentilibus possita colebatur, estimantibus persecutionis auctoribus quod tollerent fidem nobis resurrectionis et crucis, si loca sancta per idola polluissent.«]

145. 21. [CXXIII]  Rufinus et Torquatus. Hoc tempore erat Aquila Ponticus secundus interpres post septuaginta interpretes, [qui Scripturam de Hebreo transtulit]. Thelesforus papa passus Nonas  Ianuar. .

Hyginus papa 7 post Petrum annis 4. Hic constituit clerum et distribuit ecclesiasticos gradus .

 Rome passi sunt Sixtus et Thelesforus pape, Getulius Sabina et Serafhia uirgines; apud Messeanam ciuitatem Apulie Eleutherius episcopus cum Anthia matre, Dionisius episcopus Ariopagita; apud Tiburnam urbem Italie Simmphorossa cum septem filiis suis; apud Athenas Quadratus et et Aristides clarescunt.

 His consulibus Adrianus intercutis aque morbo apud Baias in Campania anno etatis 61o [obiit], imperii autem anno 21, mense 10, die 20, sicut in Romana historia habetur. Cui successit  Antonius Pius. Sub quo sequentes consules fuerunt, teste Cassiodoro. Orossius sic:

Romanorum Titus Antoninus cognomento Pius 13 imperator a Iulio Cesare, segregatis a numero principum Galba Othone et uitellio, regnauit cum liberis suis Aurelio et Lucio uiginti et non plenis tribus annis. Hec Orossius . Mensibus item tribus, secundum Eusebium et Bedam, hoc est usque Kal. Nouembr., in anno 134 post passionem Domini. Quia autem mos erat historicorum, ut imperatori deputarent annum in quo moriretur uel regno difficeret, ideo potest dici quod non plenis uiginti tribus annis Antonius Pius regnauit, cum non usque in finem anni uixit.

146. 1. [CXXIu]  Torquatus 2 et Herodes.  [Iste Pius dictus, quia in omni regno Romano hominibus debita relaxauit.]

147. 2. [CXXu]  Auiola et Maximus. [Inde] Antoninus pater patrie appellatus.

148. 3. [CXXuI]  Antoninus 3 et Aurelius. Sub Higino Romane urbis episcopo ualentinus heresiarches et Cerdo, magister Margionis, Romam uenerunt.

 149. 4. [CXXuII]  Gratus et Seleucus Iustinus filosophus librum pro nostra religione conscriptum Antonio tradidit. Yginus papa obiit 4 Idus Ianuarii .


Pius papa octabus post Petrum annis 15

150. 5. [CXXuIII]  Antonius 4. et Aurelius. Sub pio papa Hermes scribit librum qui dicitur Pastoris, in quo preceptum angeli continetur ut pascha die Dominico celebraretur.

151. 6. [CXXIX]  Largus et Messalianus. Antiochie 5. constituitur episcopus Eros.

152. 7. [CXXX]  Torquatus 3. et Iulianus. Alexandrie 7. episcopatum suscepit Marcus annis decem.

153. 8. [CXXXI]  Orfiscus et Priscus. ualentinus  hereticus agnoscitur et permanet usque ad Anicetum papam.

154. 9. [CXXXII]  Gabrio et uetus. Mesomedes Cretenensis chitaricorum carminum musicus peta cognoscitur.


[Cod. in marg., Ciclus 8 decen. inc. ind. 1.]

155. 10. [CXXXIII]  Gordianus et Maximus. Marcheon heresiarches agnoscitur.

156. 11. [CXXXIu]  Gabrio 2. et Romulus. Taurus Beriticus Platonice secte philosophus clarus habetur.

157. 12. [CXXXu]  Presens et Rufus. Arrianus philosophus Nicomidenasis agnoscitur.

158. 13. [CXXXuI]  Commodus et Lateranus. Et Mamimus [152 1Kb] Tirius. Apollonius Stoicus,  natione Chalcidicus.

159. 14. [CXXXuII]  uerus et Sabinus. Et [154 1Kb] Basilides Scitopolitanus philosophi [153 1Kb] illustres habentur

160. 15. [CXXXuIII]  Syluanus et Augurinus. Qui [154 1Kb] uerissimi quoque cesaris preceptores fuerunt.

161. 16. [CXXXIX]  Barbarus et Regulus. Alexandrie eclesie 8. episcopus prefuit Celadion annis 14.


[Cod. in marg., Ciclus solaris inc., et infra, Quarta persecutio.]

162. 17. [CXL]  Tertullus et Sacerdos. Cresens Cinicus agnoscitur, qui Iustino, nostri dogmatis philosophi, quia se gulosum [155 1Kb] et preuaricatorem  coarguebat, persecutionem suscitauit, in qua ille gloriose pro Christo sanginem fudit.

163. 18. [CXLI]  Quintillius et Priscus. Gallianus medicus Pergamo genitus.

164. 19. [CXLII]  uerus et Bradua. Pius papa obiit [5. Idus Iulii [156 1Kb] .] 

Anicetus papa 9. post Petrum, annis 11, mensibus  4. Hic constituit ne clericus comam nutriret, iuxta preceptum apostoli.

165. 20. [CXLIII]  Antoninus 5. et Aurelius 3. Sub Anniceto papa Policarpus Romam ueniens, multos ab heretica labe castigauit, qui ualentini et Cerdonis fuerant nuper doctrina corrupti.

166. 21. [CXLIu] . Antoninus 6. et Aurelius 4. Hierosolimarum episcopatum post [157 1Kb] Marcum 17. suscepit Cassianus, post quem 18. Publius, cui successit 19. Maximus, 20 Iulianus, 21. Gaianus, 22. Simmachus, 23. Gaius, 24. Iulianus, 25 Capito.

167. 22. [CXLu]  Antoninus 7. et Aurelius 5.

168. 23. [CXLuI]  Proconsul. Antoninus et Aurelius [158 1Kb] . Antonius Pius apud Lorum uillam  suam 12. ab Urbe miliaro moritur, his consulibus teste Cassiodoro. Cui successerunt filii sui, id est Marcus Antoninus uerus et Lucius Annius et Antoninus Seuerus. Sub quibus hi consules fuerunt sequentes.

Romanorum 17. Marcus Antoninus uerus cum fratre Lucio Commodo post patrem regnauit annis 19. mense 1, hoc est usque Kal. Decembris in anno 153. post passionem.

169. 1. [CXLuII]  Duo augusti consules. Hi primum equo iure imperium administrauerunt, cum usque ad hoc tempus singuli augusti fuerunt.

170. 2. [CXLuIII]  Rusticus et Aquilinus. Lucio cesari Athenis sacrificanti ignis in celo ab  occidente in orientem ferri uissus est.

171. 3. [CLXIX]  Laleianus et Pastor. uologessus rex Parthorum uicinas sibi Romanas prouincias depopulatus est.

172. 4. [CL]  Marcinus et Celsus. Fronto orator insignis habetur, qui Antoninum uerum Latinis litteris erudiuit. Seleucia Assirie urbs cum trecentis milibus hominum a Romanis capta.

173. 5. [CLI]  Orsitus et Pudens. Apud Pissas Peregrinus philosophus, rogo ex [159 1Kb] lignis compossuerat incensis, semetipsum proiecit. Lucius cessar de Parthis cum fratre triumpauit.

174. 6. [CLII]  Pudens 2. et Pollio. Alexandrie eclesie 9. episcopus prefuit Agrippinus annis  12. Persecutione orta in Assia, Policarpus et Pionius facere martirium, quorum scripte quoque passiones feruntur. Plurimi in Gallia gloriosse ob nomen Christi interfecti; quorum usque presentem diem condita libris certamina perseuerant.

175. 7. [CLIII]  uerus et Quadratus. Lues multas prouincias occupauit, Roma ex parte occupata. Romani contra Germanos, Marcomanos, Quados, Sarmatas, Dacos dimicant.

 176. 8. [CLIu]  Apronianus et Paulus. Annicetus papa passus 16. Kal. Maii.

Soter papa 10. post Petrum annis 9; qui constituit ut nulla monacha pallam sacratam in eclesie contingeret, neque incensum poneret.

 Antiochie 7. [160 1Kb] episcopus ordinatur [161 1Kb] Theofilos cuius plurima ingenii operat exstant. L. imperator anno regni 9. siue, ut quidam putant, 11. inter Concordiam et Altimum apoplexi extinctus est, sedens cum fratre in uehiculo.

177. 9. [CLu]  Priscus et Appollinaris. Antonino imperatori inclito Asianus Sardens [162 1Kb] appollogeticum Christianis tradidit. Appollinaris Asianus Hieropolitanus episcopus insignis habetur.

178. 10. [CLuI]  Cethecus et Clarus. [Decretalis  epistola Soteri pape  data est Cetheco et Claro uiris clarissimis consulibus.] Dionissius episcopus Corinthiorum clarus habetur, et Pinnitus Cretensis uir eloquentissimus.

179. 11. [CLuII]  Seuerus et Herennianus. Pseudoprofhetia que Catafrigas nominatur accepit exordium, auctore Montano et Priscilla Maximillaque insanis uatibus. Tatianus hereticus agnoscitur, a quo Engratice.

180. 12. [CLuIII]  Orfitus et Pluton. Bardesanes alterius hereseos princeps notus efficitur. Oppianus Cilex peta cognoscitur; qui eliutica miro splendore conscripsit. Tanta per totum orbem pestilentia fuit, ut pene usque ad internicionem Romanus exercitus deletus sit.

 181. 13. [CLIX]  Seuerus et Pompeianus. Imperator Antonius multis aduersum se nascentibus bellis sepe ipse intererat, sepe duces nobilissimos destinabat.

182. 14. [CLX]  Gallus et Flaccus. In [163 1Kb] quibus semel Pertinaci et exercitui, qui cum eo in Quadorum regione pugnabat, siti oppressis, pluuia diuinitus missa est; cum e contrario Germanos et Sarmatas flumina [164 1Kb] persequeretur et plurimos eorum interficerent.

183. 15. [CLXI]  Pisso et Iulianus. Extant littere M. Aurelii grauissimi imperatoris, quibus illam Germanicam sitim Christianorum forte militum precationibus impetrato imbrii [165 1Kb] discussam contestatur.

 184. 16. [CLXII]  Pollio et Aper. Atticus Platonice secte philosophus agnoscitur. Sotter papa obiit 11. Kal. Maii. 

 Eleuterius papa 11. annis 10, mense uno.

 Lucius Britanie rex ab Eleuterio papa per epistolam Christianum se fieri impetrat. Antiochie 7. constituitur episcopus Maximus.

 185. 17. [CLXIII]  Commodus et Quintillius. Antonius Commodum filium suum consortem regni facit. Antonius cum filio de hostibus triumpauit, quos, per triennium apud Carnuntum habens statiua castra, uastauerat.

186. 18. [CLXIu]  Orfitus et Rufus. Imperatores multis multa largiti sunt, et peccuniam, que fisco debebatur, prouinciis concedentes, tabulas debitorum in medio Romane urbis foro igne incendi precipiunt, ac ne quid bonitati deesset, seniores quasque leges nouis constitutionibus temperauerunt.  Rome passus Annicetus papa, Simmetrius presbiter, Felicitas cum septem filiis, Iulius, Antonius, Eusebius, Potentianus, Peregrinus, uincentius; apud Sebastem Armenie minoris multi martires sub  Agriculo iudice; apud Spoleatum Concordius; apud Smirnam Policarpus episcopus, discipulus Iohannis, item Germanicus et Pionius; apud Apamiam Alexander et Gaius; apud Cretam urben Cortine Philippus episcopus; apud Pergamum urbem Assie Carpus episcopus, Papyrius diaconus, Iustinus philosophus; apud Lugdunum Gallie Hireneus episcopus cum multis, Fotinus episcopus eiusdem urbis, et Blandina cum aliis 68, Epipodius et Alexander; in Siria Corona et uictor; Mediolanis Faustus; Gabillone Marcellus; item in territorio Cabillonensi castro Trenorcio ualerianus; in Alexandria Tholomeus et Lucius [166 1Kb] .

187. 19. [CLXu]  Commodus 2. et uerus. Antoninus post uictoriam adeo in editione munerum  magnificus fuit, ut centum simul leones exhibuerit. Commodus a senatu augustus appellatur. Zmirna urbs Assie terre motu ruit; ad cuius instaurationem decennalis tributorum immunitas data est. Alexandrie eclesie episcopatum sortitus est Iulianus 10. annis 10.  His [167 1Kb] consulibus, teste Casiodoro, Antoninus in Pannonia morbo periit, anno etatis 61; cui successit Commodus, filius suus. Sub quo sequentes consules fuerunt, teste Cassiodoro.

Romanorum 18. Commodus secundum omnes regnauit annis 13, mensibus item 8, iuxta historiam Romanam, hoc est Kal. Augusti, in anno 167. post passionem.

188. 1. [CLXuI]  Presens et Gordianus Commodus de Germanis triumpauit.

 189. 2. [CLXuII]  Commodus 3. et Rufus. Templum Sarapidis Alexandrine incensum.


[Cod. in marg., Ciclus solis inc.]

190. 3. [CLXuIII]  Mammertinus et Rufus. Hirenus episcopus Lugdunensis insignis habetur.

191. 4. [CLXIX]  Commodus 4. et uictorinus. Therme Commodiane Rome facte.

192. 5. [CLXX]  Marullus et Helianus.  Commodus Septembrem mensem nomine suo appellauit.


[Cod. in marg., Ciclus decimus decennou. cicli magni inc. ind. nona.]

193. 6. [CLXXI]  Maternus et Bradua. Hierosolimis 26. ordinatus episcopus Maximus; post quem 27. Antoninus, 28. ualens, 29. Dulcianus, 30. Narcissus, 31. Dius, 32. Germanio, 33. Gordius, 34 rursum Narcissus. Tantis apud Hierosoliman episcopis, non potuimus discernere tempora, eo quod usque in presentem diem episcopatus eorum anni minime saluarentur.  In Capitolium fulmen ruit, et magna inflammatione facta, bibliotheca et uicina quaque edes concremate. [Decretalis epistola Eleuterii pape data est Materno et  Bradua uu., id est uiris uenerabilibus, CC., id est clarissimis consulibus.]

194. 7. [CLXXII]  Commodus 5. et Gabrio. Commodus multos nobilium interfecit.

195. 8. [CLXXIII]  Crispinus et Helianus. Commodus et [168 1Kb] spectacula populo Romano prebet insignia.

196. 9. [CLXXIu]  Fuscianus et Silanus. Theodotio Effessius interpres tertius habetur.

197. 10. [CLXXu]  Duo et [169 1Kb] Sillani. Alexandrie 11. constituitur episcopus Demetrius annis 43. Commodus imperator, colossi capite sublato, sue imaginis caput iussit imponi.

198. 11. [CLXXuI]  Commodus 6. et Septimianus.  Serapio 9. Antiochie episcopus ordinatus.

199. 12. [CLXXuII]  Apronianus et Bradua. Incendio Rome facto, palatium et edes ueste plurimaque Urbis pars solo cequatur. Eleuterius papa obiit 8. Kal. Iunii. 

uictor 12. papa annis 10, mens. 16.

200. 13. [CLXXuIII]  Commodus 7. [170 1Kb] et Grauius. Decretalis [171 1Kb] epistola uictoris pape: »uictor Romane ac uniuersalis eclesie archiepiscopus Theophlio episcopo et cunctis fratribus Alexandrie Cristo famulantibus, salutem in Domino,« et reliqua. Hec epistola data est 13 Kalendas Augusti, Commodo et Grauio uiris uenerabilibus clarissimis consulibus.  Multi in tempore huius passi sunt  ex his quos supra diximus. Sed propter similitudinem nominum imperatorum minime passiones discernuntur. Dicunt tamen quod Hirenius Lugdunensis episcopus sub isto passus.

201. 14. [CLXXIX.] Commodus [172 1Kb] 8. et Pertinax. His consulibus, Casiodoro teste, Commodus strangulatur in domo uestiliani; cui successit Pertinax. Sub quo hi consules fuerunt.

Romanorum 19. Helius Pertinax secundum omnes  regnauit mensibus sex, hoc est usque Kal. Februarii, in anno 168. post passionem.

202. 1. [CLXXX]  Flaccus et Clarus. Pertinax sexagenario maior, cum prefecturam Urbis ageret, ex senatus consultu imperare iussus est. Pertinax, obsecrante senatu ut uxorem augustam et filium cessarem appellaret, contradixit; sufficere sibi testatur quod ipse regnaret inuitus.  uictor papa, datis late libellis, constituit ut pasca die Dominico, sicut et precessor eius Eleterius, a 14. luna primi mensis usque in 21. celebraretur. Cuius decretis Theophilus, Cesaree Palestine episcopus adiuuauit. His consulibus, teste Cassiodoro, Pertinax occiditur in palatio, scelere Iuliani iurisperiti.

 Romanorum 20. Saluius Iulianus secundum  historiam Romanam post Pertinacem inuassit rem publicam, uir nobilis et iure peritissimus, nepos Salui Iuliani, qui sub D. Adriano perpetuum compossuit edictum. Orosius sic : »Iulianus, interfecto Pertinace, inuassit imperium, sed mox a Seuero apud pontem Muluium bello ciuili uictus, interfectus est, mense 7 postquam imperare ceperat; et ita inter [173 1Kb] Pertinacem et Iulianum unus annus asumptus.« Hec Orosius. Et hoc est usque Kalendas Septembris, in eodem anno 169 post passionem.

 Romanorum 21. Seuerus, prouincia Tripolitanus, natus oppido Lepti, regnauit annis 18, teste Cassiodoro, mensibus etiam 3 secundum historiam Romanam, hoc est usque Kalendas Decembris,  in anno 186 post [174 1Kb] passionem. Sub quo hi consules fuerunt.

203, 1. [CLXXXI]  Seuerus et Albinus. Seuerus, prouincia Tripolitana oppido Lepti, solus ex Africa usque in presentem diem Romanus imperator fuit, et in honorem Pertinacis, quem Iulianus occiderat, Pertinacem se cognominari iussit, [eo [175 1Kb] quod super 18 annos suos 6 mensibus regnauit . Clemens Alexandrine eclesie presbiter et Pantheus Stoicus philosophus in disputatione dogmatis nostri disertissimi habentur.

204. 2. [CLXXXII]  Tertullus et Clemens. Simmachus interpres quartus habetur.  [Samarites [176 1Kb] quidam Simmachus Iudeorum factus proselitus, diuinas Scripturas ex Hebreo sermone in  Grecam linguam transfudit, suamque condidit editionem.]

205. 3. [CLXXXIII]  Dexter et Priscus. Narcissus episcopus Hierosolimarum et Theophilus Cessariensis, Policarpus quoque et Bacchilus Assiane prouincie episcopus insignes habentur.

206. 4. [CLXXXIu]  Lateranus et Rufinus. Questione orta in Asia inter episcopos, an secundum legem Moisi 14. mensis pascha obseruandum est, uictor Romane urbis episcopus, et Narcissus Hierosolimorum,  Policrates quoque et Hirenus et Bacchilus plurimique ecclesiarum pastores, quid probabile uisum fuerit, litteris ediderunt; quarum memoria ad nos usque perdurat. Decretalis epistola uictoris pape  data Laterano et Rufino W. CC.

207. 5. [CLXXXu]  Scoturninus et Gallus. Iudaicum et Samaraticum bellum motum.

208. 6. [CLXXXuI]  Anulinus et Fronto. Seuerus Parthos et Adiabenos superauit, Arabasque interiores ita cecidit, ut regionem eorum Romanam prouinciam fecerit.

209. 7. [CLXXXuII] Seuerus 2 et uictorinus. Ob [177 1Kb] que Parthicus, Arabicus, Diabenicus, cognominatus est.

 210. 8. (CLXXXuIII]  Fabianus et Mutianus. uictor papa obiit [Kal. Ag. [178 1Kb] ]. Seuero imperante therme Seueriane Antiochie et Rome Septizonium exstructum.

 Zepherinus 13. papa annis 9, qui constituit ut presentibus omnibus clericis et laicis fidelibus siue diaconus uel sacerdos ordinaretur, et a stantibus sacerdotibus misse celebrarentur.


[Cod. in margine, Persecutio quinta Ciclus 11. ind. 14.]

211. 9. [CLXXXIX] Seuerus 3. et Antonius. Quinta persecutione Seuerus persequitur Christianos.

212. 10. [CXC]  Geta et Plautianus. Leonides, Origenis pater, gloriosa martiri morte transfertur.

213. 11. [CXCI]  Chito et libo. Alexander  ob confessionem Dominici nominis insignis habetur.

214. 12. [CXCII]  Antonius 2. et Getha 2. Clemens multa et uaria conscribit.

215. 13. [CXCIII]  Albinus et Aelianus. Musanus nostre philosophie scriptor agnoscitur.

216. 14. [CXCIu]  Aper et Maximus. Clodio Albino, qui se in Gallia cessarem fecerat, apud Lugdunum interfecto,

217. 15. [CXCu] Antonius 3. et Getha. Seuerus [179 1Kb] in Brittanos bellum transfert, ubi ut receptas prouincias ab incursione barbarica faceret securiores, uallum per 132 passuum milia a mare, ad mare duxit.

218. 16. (CXCuI]  Pompeianus et Auitus.  Tertullianus Afer, centurionis proconsularis filius, omnium [Ciclus solis inc] ecclesiarum sermone celebratur.

219. 17. [CXCuII]  Faustinus et Rufus. Origenis Alexandrie studiis eruditur.

220. 18. [CXCuIII]  Gentianus et Bassus. Seuerus moritur Eburaici in Britannia; cui sucessit filius suus Caracalla. Romanorum 22: Bassianus Antoninus, qui et Caracalla, regnauit secundum omnes annis 7, mensibus item 2, iuxta historiam Romanam,  hoc est Kal. Februarii, in anno 194. post passionem. Sub quo hi consules fuerunt, teste Cassiodoro.

221. 1. [CXCIX]  Duo et Aspri. Antiochie 9. episcopus constituitur Asclepiades.

222. 2. [CC]  Antoninus et Balbinus. Alexander 35. Hierosolimarum episcopus ordinatur, adhuc uiuente Narcisso, et cum eo pariter ecclesiam regit.

223. 3. [CCI]  Messala et Sabinus. Antoninus Carcalla cognominatus propter genus uestis, quod Rome erogauerat; et e contrario Carcalle ex eius nomine Antoniane dicte

224. 4. [CCII]  Letus et Cerealis. In Hiericho quinta editio diuinarum Scripturarum [inuenta [180 1Kb] est in dolio], cuius auctor non apparet.

 225. 5. [CCIII]  Sabinus 2. et uenustus. Antonius Rome thermas sui nominis edificat.  Perpetua et Felicitas apud Kartaginem Africe in castris bestie deputate pro Christo Nonas Martii.

226. 6. [CCIu]  Presens et Extricatus. Antoninus tante libidinis fuit, ut nouercam suam Iuliam uxorem duxit.

227. 7. [CCu]  Antoninus u. C. conss. Antoninus aduersus Parthos expeditionem molitus est.

228. 8. [CCuI]  Aduentus u. C. conss. His consulibus Casiodoro teste Antoninus in Ordrena inter Edessam et Carras interficitur anno etatis 43; [cui Macrinus successit.]

 Romanorum 23. Ophilus Macer, qui prefectus pretorio erat, cum filio Diadumeno imperator  factus est, sed nichil memorabile ex temporis breuitate egit. Nam imperium unius anni et duorum mensium habuit, teste historia Romana; hoc est usque Kalendas Aprilis, in anno 195. post passionem. Sub quo hi consules fuerunt, teste Casiodoro.

 Antiochie 10. episcopus constituitur Philetus. Circensibus uulcanaliorum Rome amphiteatrum incensum. Abgarus uir sanctus regnauit Edesse, ut uult Affricanus. Zeferinus papa obiit.

 Calixtus papa 14. post Petrum annis 5. Hic constituit quatuor temporum ieiunium in anno fieri, propter habundantiam uini, frumenti et olei, iuxta profhetiam.

229. 1. [CCuII]  Antoninus et Sacerdos. His consulibus Macrinus cum filio apud Archilaidem  militare tumultu occiditur, quasi mense Februario; cui Marcus successit.

Romanorum 24. Marcus Aurelius Antonius Caracelle filius regnauit annis 4, mensibus quoque 8 iuxta historiam Romanam; hoc est usque Kal. Decembris, in anno 199. post passionem. Sub quo hi consules fuerunt, teste Casiodoro.

230. 1. [CCuIII]  Antoninus 3. et Comazon. M. Aurelius, sacerdos Eliogabali templi, adeo impudice in imperio suo uixit, ut nullum genus obscenitatis omisserit.

 231. 2. [CCIX]  Gratus et Seleucus u. C. Sexta editio inuenta est Necapoli.


[Cod. in marg. Ciclus 12. decennou. inc. ind. 2.]

232. 3. [CCX]  Alexander et Antoninus aug. »Calizus papa archipresbiteris,« et reliqua, data Antonino et Alexandro uiris clarissimis consulibus, 11. Kal. Decembris, in qua epistola predictum constituit ieiunium. Eliogabulum templum Rome edificatum . In Palestina Nicapolis, que prius Emmaus uocabatur, urbs condita est, legationis industria pro ea suscipiente Iulio Affricano scriptore temporum.

233. 4. [CCXI] Maximus et Helianus. His consulibus Cassiodoro teste Antoninus Rome occiditur tumultu militari, cum matre Simiasira.

  Romanorum 25. Alexander, Mamme filius, secundum omnes regnauit annis 13 et aliquibus diebus; hoc est usque Kalendas Ianuarii, in anno 212. Sub quo hi consules fuerunt, teste Cassiodoro.

234. 1. [CCXII]  Iulianus et Crispinus u. C. Alaxander Xerxem regem Persarum gloriosissime uicit. Calistus papa passus pridie Idus Octobris , sub Alexandro imperatore.

Urbanus 15. papa annis 9.

235. 2. [CCXIII]  Fuscus et Dexter u. C. Alexander discipline tam seuerus corrector fuit, ut quasdam tumultantes legiones integras exsauctorauerit.

236. 3. [CCXIu] Alexander 2. et Marcellus. »Urbanus papa,« et reliqua , data Nonas  Septembres, Alexandro uiro clarissimo consule.

237. 4. [CCXu]  Annianus et Maximus. Ulpianus iurisconsultus adsessor Alexandri insignissimus habetur.

238. 5. [CCXuI]  Albinus et Maximus. u. C. Therme Alexandrine Rome edificate.

239. 6. [CCXuII]  Modestus et Probus u. C. Geminus prespiter Antiochenus et Hipolitus et Berillus episcopus Arabie Postrenus clari scriptores habentur.

240. 7. [CCXuIII]  Alexander 3. et Dion u. C. Antiochie 11. constituitur episcopus Zebennius.

241. 8. [CCXIX]  Gratus et Seleucus u. C. Alexandrie ecclesie 12. episcopus ordinatur Heraclas  annis 16.

242. 9. [CCXX]  Pompeianus et Felicianus. Alaxander in matrem Mamea [181 1Kb] quia pius fuit, et ob id omnibus amabilis. Urbanus papa, postquam multos nobilium ad fidem Christi perduxit, passus est sub Alexandro, 8. Kal. Iunii , et sepultus est in cimiterio Pretextati.

Pontianus 16. papa annis 5.

243. 10. [CCXXI]  Lupus et Maximus u. C. Origines de Alexandria ad Cesaream Palestine transit.

 244. 11. [CCXXII]  Maximus et Paternus. Origenis Alexandrie et in toto orbi clarus.

245. 12. [CCXXIII]  Maximus et Urbanus. Mamea, mater Alexandri, cum Origenem uellet audire, Antiochiam accitum, summo honore habuit.  Rome passi Calistus et Urbanus papa, Cicilia uirgo, Tiburcius, ualerianus, Galepodius presbiter, Austerius presbiter, Palmatius consul cum uxore et filiis, Simplicius senator.


[Cod. in marg., Ciclus solis incipit.]

246. 13 [CCXXIu]  Seuerus et Quintianus. His consulibus Alexander in Gallia, id est Mogontia, tumultu militari interficitur. [Decretalis epistola Pontiani pape  data 10. Kal. Februarii, Seuero et Quintiano uu. CC. SS.; et  alia*, data in Kal. Maii hisdem consulibus.]

 Romanorum 26. Maximinus regnauit annis 3, mense uno et paucis diebus, hoc est usque Kal. Februarii, in anno 216. post passionem. Sub quo hi consules fuerunt, teste Cassiodoro.

247. 1. [CCXXu]  Maximus et Affricanus. Maximinus, primus ex corpore militari, sine senatus auctoritate, ab exercitu imperator electus est.  Pontianus papa cum Ipolito prespetero in Sardiniam insulam a Maximino deportatus est, ibique fustibus 12. Kal. Decembres mactatus; cuius corpus beatus Fauianus papa reduxit et in cimiterio Calisti sepeliuit.

Antherus 17. papa mense uno. Decretalis epistola Antheri pape*: »Karissimis atque dilectissimis fratribus  Antherus papa,« et reliqua ; data 13. Kalendas Aprilis  Maximino et Africano consulibus. [Et alia epistola  data Kal. Iulii hisdem consulibus.]  Antherus papa passus 3. Nonarum Ianuarii, et in cimiterio Calisti, uia Appia sepultus.

Fabianus papa 18. post Petrum annis 16. Decretalis epistola Fabiani pape: »Dilectissimis ubique catolice ecclesie comministris Fabianus papa salutem in Domino,« et reliqua . Et post: »Denique septem similiter diaconos ordinauimus, qui septem imminerent notaris et gesta martirum ueraciter in intigro colligerent nobisque rimanda manifestarent. Quod etiam omnes uos agere monemus, ne in posterum aliqua ex his dubitatio fiat questioque  oriatur,« et reliqua; data Kalendas Iulii, Maximino et Affricano u. C. I.


[Cod. in marg. Sexta persecutio.]

248. 2. [CCXXuI]  Perpetuus u. C. cl. conss. Maximinus 6. persecutionem facit aduersus sacerdotes eclesiarum.

249. 3. [CCXXuII]  Cornelius u. C. [Maximinus persequitur ecclesiam, propter Christianam familiam Alexandri, cui successit, et Mamee matris eius, uel precipue propter Origenem presbiterum.]


[Cod. in marg. Ciclus decen. 13. inc. ind. 7.]

250. 4. [CCXXuIII]  Pius et Proculus. His  consulibus, Casiodoro teste, Maximinus Aquilegie a Pupieno occiditur; cui successit Gordianus.

Romanorum 27. regnauit Gordianus annis 6; hoc est usque Kal. Februarii, in anno 222. post passionem. Sub quo hi consules fuerunt, teste Cassiodoro.

251. 1. [CCXXIX]  Gordianus et Auiola u. C. Gordiano Romam ingresso, Pupienus et Albinus, qui imperium arripuerant, in palatio occissi.

252. 2. [CCXXX]  Sabinus et uenustus u. C. Origenes contra quendam Celsum Epicurum philosophum, qui contra nos libros conscripserat, octo uoluminibus respondit.

253. 3. [CCXXXI]  Gordianus 2. et Pompeianus [Flauianus papa, testimonio Spiritus sancti, in specie columbe super caput eius descendentis,  Rome ueniens, ordinatur episcopus; licet quidam hoc uerius de Seuerino adfirment.]

254. 4. [CCXXXII]  Atticus et Pretextatus. Origenes tam scribendi sedulus fuit, ut Hironimus dicit in quodam loco, 5000 librorum eius se legisse meminiret.

255. 5. [CCXXXIII]  Arrianus et Pappus. Gordianus admodum adolescens, Parthorum natione superata, cum uictor reuerteretur ad patriam, fraude Philipi prefecti pretorii haut longe a Romano solo interfectus est.

256. 6. [CCXXXIu] Peregrinus et Emilianus. His consulibus, teste Cassiodoro, Gordiano milites tumulum edificant, qui Eufrati fluuio imminet, ossibus eius Romam reuectis.

 Romanorum 28. Philippus cum Philippo filio secundum omnes regnauit annis 8; hoc est usque Kalendas Februarii, in anno 230. post passionem. Sub quo hi consules fuerunt, teste Cassiodoro.

257. 1. [CCXXXu]  Philippus et Titianus u. C. Philippus Philipum filium suum consortem regni facit, primusque omnium ex Romanis imperatoribus Christianus fuit.

258. 2. [CCXXXuI]  Presens et Albinus u. C. Regnantibusque Philippis millessimus annus Romane urbis expletur.

259. 3. [CCXXXuII]  Philippus 2. et Philippus, filius eius. Athlamos natali Romane urbis cucurrit eiusque agon mille annorum actus.

260. 4. [CCXXXuIII]  Philippus 3. et Philippus  2. Philippus urbem cognominis sui in Tracia construxit.

261. 5. [CCXXXIX] Aemilianus et Aquilinus. His consulibus, Casiodoro teste, millessimus annus Rome expletus est; ob quam solemnitatem innumerabiles bestias Philippus in circo magno occidit. ludosque in campo Martio theatrales tribus diebus ac noctibus, populo peruigilante, celebrauit. Quadraginta etiam missos natali Romane urbis cucurrerunt et agon mille annorum actus. Hec Cassiodorus. Cum autem secundum Ebreos Olimpias prima posita est in anno primo Ioathan, et in primo anno  Olimpiadis sexte condita fuit urbs Roma, atque, sicut Hieronimus et Beda tractant, a prima Olimpiade usque in passionem Domini sunt anni 794, sublatis 20 annis, id est annis 16 Iothan atque 4 Achaz, qui sunt quinque Olimpiades, fiunt a conditione Urbis usque in passionem Domini anni 774; a passione Domini usque in annum postremum Philiphi sunt anni 229; fiunt simul a conditione Urbis ad obitum Philippi 1003 anni.

262. 6. [CCXL]  Decius et Gratus. Alexandrie 4 episcopus Dionisius annis 17. [His consulibus Fabianus papa passus 14 Kal. Februarii, secundum gesta pontificum. Cornelius papa successit.]

263. 7. [CCXLI]  Decius 2. et Rusticus. His consulibus Philippus senior uerone, Rome uero iunior  occiditur. Decius regnauit ann. octo. Decretalis epistola Fabiani pape: »Dilectissimo fratri Hilario episcopus Fabianus salutem,« et reliqua ; data 17. Kal. Nouembris, Africano et Decio uiris uene. C. I. In martirologio sic: »Rome Fabiani pape natal. 13. Kal. Februarii , qui cum 14 annis, mense 11, diebus 12 ecclesie preesset, passus est sub Decio [in principio sui imperii] et in cimiterio Calixti sepultus.« Beda sic : »Decius, cum Pilippos patrem et filium interfecisset, ob odium eorum in Christianos persequtionem mouet, in qua Fabianus in urbe Roma martirio coronatur. Sedem sui episcopatus Cornelio reliquit, sed et ipse passus.«

Cornelius papa annis 2, mensibus 8, minus 5, diebus.

Decretalis Cornelii: »Carissimis atque dilectis  Cornelius salutem,« et reliqua ; data 7. Idus Septembris, Decio et Maximo uiris clarissimis consulibus. : »Cornelius episcopus in Domino salutem,« et reliqua ; data 11. Kal. Iunii, Maximo et Decio uiris clarissimis consulibus. In martyrologio ita: Rome uia Apia in cimiterio Calisti, 18. Kal. Octobris  natalis sancti Cornelii pape sub persecutione Decii cum prespeteris et diaconibus Centumcellis exilio deputati [182 1Kb] ; ad quem confortandum multi Christianorum ueniebant. Quo tempore beatus Ciprianus scripsit ei de Celerino lectore, quanta pro fide et Confessione Christi sustinuerit. Decius cessar audiens quia multi ei scribebant de beato Cipriano, rogauit eum sibi exhiberi. Exhibitus Decio interroganti, cur a Cipriano  contra rem publicam literas accipisset, respondit: »Ego de corona Christi litteras accepi, non contra rem publicam.« Iratus Decius iussit, ut os eius cum plumbatis cederetur, deinde ad templum Martis ut sacrificaret duceretur: quod si contempsisset, illic capite puniretur. Cumque duceretur, unus ex militibus nomine Cerealis rogare cepit beatum papam, ut uisitaret uxorem eius, que annis quinque paralitica iacebat. Ingressus autem in domum eius, tenuit manum Salustie, et erexit eam dicens: »In nomine Iesu Christi Nazareni, surge et sta super pedes tuos.« Que protinus erexit se,  clamans et dicens: »uere Christus est Dei Filius.« Et dixit beato Cornelio: »Babtiza me, nam per Christum te coniure.« Et currens impleuit uas aqua et attulit ei. Tunc misserunt se omnes milites ad pedes eius, orantes se baptizari. Quos ut babtizauit, obtulit pro eis sacrificum laudis, et participati sunt omnes corpore et sangine domini nostri Iesu Christi. Audiens hec Decius, mittens tenuit omnes, et iussit ut cum beato Cornelio ducerentur ad sacrificandum, et, si nollent parere, capite plecterentur [183 1Kb] . Ducti uero foras muros porte Appie, expuentes in templum, decollati sunt una cum beato Cornelio, numero uiginti unus. Sed et Cerealis cum uxore sua Sallustia 18. Kal. Octobris. Eadem uero nocte uenit beata Lucina cum clericis et familia  sua, et rapuit martirum corpora, et sepeliuit ea in agro suo in cripta, in cimiterio Calisti. Cuius Lucine Cornelius sic commemorat decretalis epistola Cornelii pape: »Carissimis atque dilectissimis fratribus, sancte ecclesie filiis, Cornelius episcopus. Decreui uobis scribere que nunc temporis necessaria sunt sciri,« et reliqua  Et post: »Quapropter rogo uos nobis congratulari, quia rogatu cuiusdam deuote femine ac nubilissime matrone Lucine leuata sunt corpora apostolorum Petri et Pauli de catatumbis; et primo quidem beati Pauli corpus leuatum silentium [184 1Kb] ac positum est in predio predicte matrone, uia Ostensi, ad latus ubi decollatus est. Postea uero beati apostolorum principis Petri accepimus corpus, et concedenter possuimus illud  iuxta locum ubi crucifixus est, inter corpora sanctorum episcoporum, in templo Apollinis, in monte Aureo, in uaticano palatii Neroniani, tertia die Kalendarum Iuliarum,« et reliqua. Hec epistola data est 7. Idus Septimbris, Decio et Maximo uiris clarissimis consulibus.

Postquam uero passus sit Cornelius, Lucius papa in tertio anno Decii incipiens, sedit mensibus 5, usque 4. Nonas Martii , in initio anni quarti Decii, sub ualeriano prefecto . Inde Stephanus papa sedit annis 3, mensibus 5, usque 4. Nonas Augusti, quo passus est sub ualeriano prefecto, in anno sexto Decii. Decretalis epistola Zefani pape »Dilectissimo fratri atque familiario  amico Hilario, Zefanus papa salutem,« et reliqua ; data 5. Non. Maii, ualeriano et Galliano uiris clarissimis consulibus. Alia: »Zefanus sancte apostolice et uniuersalis Romane ecclesie episcopus,« et reliqua ; data Non. Aprilis, ualeriano et Galliano uiris clarissimis consulibus.  In martirologio ita habetur: Rome in cimitirio Calisti natalis sancti Zefani pape et martiris sub ualeriano et Galliano imperatoribus. Qui, cum persecutio seua grasaretur, congregato uniuerso clero suo, hortatus est eos ut pro Christo coronam martirii alacriter susciperent. Ordinauerat tres presbiteros et septem diaconos et  clericos decem, cum quibus de regno Dei assidue docebat. Diuina autem gratia procurante, occurebant multi ex [185 1Kb] gentilibus et honesti [uiri], ut babtizarentur ab eo. Inter quos Nemereus tribunus cum omni domo sua, filiaque eius Lucilla, que ceca per beatum Zephanum inluminata, et Olimpius alter tribunus cum uxore Exsuperia et filio Theodolo et ceteris qui crediderunt in sua domo, qui postea passi sunt. Celebrabat autem missas atque concilia per criptas martyrum. Factum est autem, ut ualerianus et Galleianus, persecutores nominis Christi, summo requirirent studio beatum Stefanum, ut eum uel clericos eius diuersis penis afficirent. Misserunt itaque multitudinem militum, et tenuerunt eum cum multitudine clericorum presbiterorum et diaconorum;  qui ueniens ad tribunal ualeriani, solus introuit; cui ualerianus ait: »Tu es Stepanus, qui rem puplicam conaris euertere et persuasionibus atque adhortationibus malis populum a deorum recedere cultura.« Beatus Zefanus: »Ego quidem non euerto rem publicam, sed hortor, ut, derilictis demonis, qui adorantur in idolis, ad Deum uiuum et redeant creatorem celi et terre, et agnoscant Iesum Filium Dei uiui Deum esse, qui cum Patre et Spiritu sancto solus est sempiternus, ut non pereant cum diabulo in interitum sempiternum.« ualerianus tunc iussit eum duci ad templum Martis, et ibidem dictata [186 1Kb] sententia capite truncari, si non adoraret nefandi Martis simulacrum. Perductus beatus Zefanus a militibus foras muros Appie porte ad  templum, leuatis occulis ad celum dixit: »Domine Deus meus, pater domini nostri Iesu Christi, qui destruxisti turrem confussionis Babilonie, destrue nunc et hunc locum, ubi diabolica superstitione [187 1Kb] per idolorum culturam anime pereunt populorum.« Et statim facto frangore tonitrui cum terroribus coruscationum, corruit maxima pars templi, et milites pauefacti fugierunt. Beatus uero Zephanus perrexit cum omnibus Christianis ad cimiterium sancte Lucie, et multis eos consulatus sermonibus, obtulit pro eis sacrificium Deo [188 1Kb] offerentem. Quem intrepidum et constantem ante altaris sollemnia et cepta perficientem in eadem loco decollauerunt sede 4. Non. Augusti.  Cuius corpus Christiani populi sepilierunt in eadem cripta, cum ipsa sede,  [ubi [189 1Kb] ] astans sangis effussus est, in loco qui appellatur hodie cimitirium Calisti.  Hic constituit ut sacerdotes et leuite uestes sacras in codidiano usu non haberent, nisi tantum in ecclesia.

Post Stefanum Sixtus papa successit annis 2. Decretalis epistola Sixti pape: »Sixtus episcopus Grato cepiscopo salutem,« et reliqua ; data Kal. Septimbris, ualeriano et Decio uiris uenerabil. cl. consul. Item alia: »Dilectissimis fratribus  per Hispaniarum prouincias constitutis, Sixtus episcopus in Domino salutem,« et reliqua ; data 17. Kalendarum Augusti, ualeriano et Decio uiris clarissimis consulibus.  In martirologio sic: Decius imperator et ualerianus prefectus tenuerunt beatissimum senem Sixtum episcopum Romanum cum omni clero suo, et recluserunt eos in custodia puplica, et fuerunt ibi clausi multis diebus. Factum est autem ibi, ut Decius cessar et ualerianus prefectus iuberent sibi beatum Sixtum episcopum cum clero suo presentari noctu intra ciuitatem in Tellude. Cui Decius cesar dixit: »Scis cur tentus et conuentione publica nobis presentatus es?« Respondit beatus Sixtus: »Scio et bene scio.« Decius dixit: »Ergo si scis, fac ut uniuersi  sciant, et tu uiuas et clerus tuus augeatur.« Beatus Sixtus respondit: »uere feci et facio, ut clerus meus augeatur.« Cui Decius: »Ergo sacrifica diis immortalibus, et esto princeps sacerdotum.« ad hec sanctus Sixtus. »Ego semper sacrificaui et sacrifico domino Deo Patri omnipotenti et domino nostro Iesu Christo Filio eius et Spiritu sancto hostiam puram et immaculatam.« Tunc ex precepto Decii duxerunt milites eum ad templum Matris, ut sacrificaret; sed, contemnente sacrificare, recluserunt eum in custodia priuata, cum duobus diaconibus Felecissimo et Agapito. Cumque duceretur, his uerbis cepit eum beatus Laurentius, archidiaconus compellere: »Quo progrederis sine filio pater? Quo, sacerdos sancte, [sine [190 1Kb] ] diacono properas? Tu  nunquam sacrificium sine ministro offerre consueueras. Quid in me ergo displicuit tibi pater? Num degenerem probasti? Et experire certe utrum ministrum me elegeris. Cui commissisti Dominici sanginis consecrationem, cui consummandorum consortium sacramentorum, hic [191 1Kb] sanginis tui consortium negas. uide ne periclitetur iudicium tuum, dum fortitudo laudatur. Abiectio discipuli detrimentum magistri. Quid, quod inlustrius prestantes uiri discipulorum certaminibus qui superuincunt [192 1Kb] ? Denique Abraham filium obtulit, Petrus Stephanum premisit, et tu, pater, ostende in filio uirtutem tuam. Offer quem erudisti, ut iudicii tui comitatu nobili peruenias ad coronam.« Tunc beatus Sixtus ait: »Non  ego te derelinquo, filii, nec desero, sed maiora tibi debent certamina. Nos quasi senes leuioris pugne cursum suscipimus, te quasi iuuenem gloriosior manet de tiranno [193 1Kb] triumfus. Mox uenies, flere desiste, post triduum me sequeris. Inter sacerdotem et leuitam hic medius numerus decet. Non erat tuum sub magistro uincere, quasi adiutorem quereres. Quid consortium passionis mee expetis? Totam tibi heriditatem dimitto. Quid presentiam meam requiris Helias Helesium reliquit et uirtutem non abstulit  Et dixit beatus Sixtus ad beatum Laurentium: »Accipe facultates uel tesauros ecclesie, et diuide quibus tibi uidetur.« Accepta potestate, Laurentius cepit per regiones curiose querere, ubicunque sancti clerici uel pauperes essent abssconsi, et portans tesauros prout unicuique opus erat distribuit. Ergo post hec beatus Sixtus reducebatur in Telludem ut audiretur, et cum eo diaconi Felicissimus et Agapitus; et sedente Decio et ualeriano, presentatus est beatus Sixtus. Ad quem Decius iracundia plenus ait: »Nos quidem consulimus senectuti tue, audi precepta nostra et sacrifica.« Respondit beatus Sixtus: »Miser, tu tibi consule, et noli blasfemare, sed age penitentiam de sangine sanctorum quem tu effudisti.« Tunc monente ualeriano iussit Decius, ut ducerentur  ad templum Martis; et si nollent sacrificare, in eodem loco capite truncarentur. Educti uero foras murum porte Apie, dixit beatus Sixtus ad templum Martis: »Destruet te Christus, filius Dei uiui.« Cum respondissent omnes christiani »Amen,« subito cecidit aliqua pars templi. Tunc beatus Laurentius cepit clamare: »Non me derilinquas, pater sancte, qui tesauros iam expendi quos tradidisti mihi.« Milites autem audientes de tesauris, tenuerunt beatum Laurentium archidiaconum, sanctum uero Sixtum et Felicissimum et Agapitum duxerunt in cliuum Martis ante templum: et ibi decollati sunt 8 Idus Augusti. Noctu uenerunt clerici et maxima pars christianorum, et collegerunt corpora sanctorum, et sepilierunt Sixtum in cripta  in cimiterio Calisti in eadem uia. Sanctos uero Felicissimum et Agapitum martyres sepilierunt in cimiterio Pretextati. Decollati sunt cum eis et alii quatuor, ut in gestis pontificialibus legitur, Ianuarius, Magnus, uincentius et Stephanus subdiaconi. Passus est cum eis et beatus Quartus, ut scribit beatus [Cyprianus]. Hic beatus Sixtus apud Athenas natus et doctus quidem prius philosophus, postea Christi discipulus fuit. Sedit autem anno uno, mensibus 10, diebus 23. Et si ergo sanctus Ciprianus, qui tunc presens erat, hec scripsit, quis ea negat? Tentus itaque beatus Laurentius a militibus, et traditus Parthenio tribuno.  Qui nunciauit Decio, quod Laurentius, qui haberet thesauros reconditos, archidiaconus Christi, in custodia teneretur;  qui gauissus fecit eum presentari sibi, et auditum tradidit eum ualeriano prefecto, qui et ipse dedit eum in custodia cuidam Ipolito, et Ipolitus reclusit eum cum multis. Erat ibi homo, Lucillus nomine, cecus, ad quem sanctus Laurentius: »Crede in filium Dei dominum Iesum Christum, et babtizare, et illuminauit [194 1Kb] te.« Respondit Lucillus: »Ego ipse desideraui babtizari in nomine domini nostri Iesu Christi.« Tunc beatus Laurentius catacizauit eum, et accepta aqua babtizauit et inluminati  sunt oculi eius. Hoc factum audientes multi ceci ueniebant ad beatum Laurentium, et ponebat manum super eorum oculos et illuminabantur. uidens hoc Ipolitus [credidit], atque baptizatus est. Ex mandato ductus est beatus Laurentius ante conspectum ualeriani. Qui dixit beato Laurentio: »Iam depone pertinaciam, et da tesauros, quos apud te cognouimus esse reconditos.« Cui sanctus Laurentius: »Da mihi indutias biduo uel triduo, et prefero tibi thesauros.« Ab eadem die collegit cecos, claudos et debiles pauperes, et abscondit in domu Hipoliti eos. ualerianus autem nuntiauit Decio, quod promissit datis sibi indutiis Laurentius thesauros. Completis ergo tribus diebus, presentauit se ipsum in palatio Salustiano; et dixit ei Decius: »Ubi sunt thesauri,  quos pollicitus es presentari?« Beatus Laurentius, collecta multitudine pauperum, introduxit in palatium, et uoce magna dixit. »Ecce isti sunt thesauri eterni, qui nunquam minuuntur nec decrescunt, qui in singulis asperguntur et in omnibus inueniuntur.« ualerianus prefectus dixit: »Quid uarias per multas? Sacrifica diis et obliuiscere artes magicas, in quibus confidis.« Cui cum dixisset beatus Laurentius: »Quare uos choortat [195 1Kb] diabulus, ut christianis dicatis sacrificare demonis,?« Decius iratus iussit eum expoliari et cedi cum scorpionibus. Qui dum cederetur, dicebat: »Ego quidem gratias ago Deo meo, qui me dignatus est coniungere inter seruos suos. Tu autem, miser, torqueberis insania tua et in furore tuo.« Tunc Decius: »Leuate eum et date  omne genus tormentorum,« et allate sunt lammine ferree [196 1Kb] ante conspectum eius et lecti et plumbati et cardi. Post uinctus catenis ductus est beatus Laurentius in palatium Tiberii, ut ibi gestis audiretur. Et sedit pro tribunali in basilica Iouis.  Et presentato Laurentio, cum ei dixisset: »Sacrifica diis et noli confidere in thesauris quos habes absconditos,« beatus Laurentius libere respondit: »uere confido et securus sum in thesauris meis.« Iracundia plenus Decius iussit eum nudum sentibus cedi. Qui dum cederetur, clamabat ad cessarem: »Ecce, misser, uel modo cognosce, quia triumpho de thesauris Christi et non sentio tormenta tua.« Ad hec Decius fustes augeri et dare ad latera eius lamminas ferreas ardentes iussit. Beatus Laurentius  dixit: »Domine Iesu Christe, Deus de Deo, miserere mihi seruo tuo, qui accusatus non te negaui, interrogatus te dominum Christum confessus sum.« Et dum diutissime cum plumbatis cederetur, dixit: »Domine Iesu Christe, qui pro nostra salute dignatus es formam serui accipere, ut nos a seruitio demonum liberares, accipe spiritum meum.« Et audita est uox: »Adhuc multa certamina tibi debentur.« Extentus in catasta et scorpionibus grauissime cessus, subridens et gratias agens dicebat:  »Benedictus pater domini nostri Iesu Christi, qui nobis donasti misericordiam, quam meriti non sumus, sed tu, Domine, propter tuam pietatem da nobis gratiam, ut cognoscant omnes circum circumastantes, quia tu consolaris seruos tuos.« Tunc unus de militibus, nomine Romanus, credidit domino nostro Iesu Christo, et dixit beato Laurentio: »uideo ante [197 1Kb] te hominem pulcerrimum stantem cum lintheo et extergentem membra tua. Adiuro te per Christum, qui te missit angelum suum, ne me derelinquas.« Leuatus ergo beatus martir et solutus de catasta, redditus est Hipolito tum in palatio. ueniens autem Romanus offerens aquam, misit se ad pedes beati Laurentii ut babtizaretur. Qui benedicta aqua babtizauit eum. Quod factum audiens  Decius, iussit eum sibi exhiberi cum fustibus. Non interrogatus clamare cepit: »Christianus sum,« et iubente Decio eductus foras muros porte Salarie decollatus est 5. Id. August. Cuius corpus noctu collegit Iustinus prespiter et sepeliuit in cripta, in agro uerano. Decius autem cesar pergit noctu ad termas iuxta palatium Salustii, et exibitus est ei iterum sanctus Laurentius, et allata sunt omnia genera tormentorum, plumbati, fustes, lammine, ungues, lectuli, batuli. Et dixit beato martiri: »Iam depone perfidiam artis magice et dic nobis generossitatem tuam.« Cui beatus Laurentius: »Quoniam genus Hispanus sum, eruditus et nutritus Romanus, et a cunabulis christianus, sum eruditus omnem legem sanctam et diuinam.« Et Decius:  »Sacrifica diis, nam nox ista in te expendetur cum supliciis.« »Mea, inquit, nox obscurum non habet, sed omnia in luce clarescit.« Et cum cederetur lapidibus, os eius ridebat, et confortabatur et dicebat: »Gratias tibi ago, qui tu es [Deus] omnium.« Allatus autem est lectus cum tribus costis, et expoliatus beatus Laurentius uestimentis suis, extentus est in cratem ferream, et allati sunt batuli cum prunis. Et misserunt sub cratem ferream. Et cum furcis ferreis coartatus desuper, dixit Decio: »Ecce me obtuli sacrificium Deo in odorem suauitatis, quia sacrificium Deo est spiritus contribulatus.« Carnifices tamen urgentes ministrabant carbones mittentes sub cratem, et desuper comprimentes eum cum  furcis ferreis. Sanctus Laurentius dixit: »Disce, misser, quanta est uirtus domini Dei mei; nam carbones tui mihi refrigirium prestant; tibi enim eternum supplicium, quia ipse Dominus nouit, quia accusatus non negaui, interrogatus Christum confessus sum, assatus gratias ago.« Et uultu pulcerrimo dicebat: »Gratias ago tibi, domine Iesu Christe, quia merui ianuas tuas ingredi.« Et emissit spiritum. Mane autem prima adhuc crepusculo rapuit corpus eius Ipolitus, et condiuit cum linthiaminibus et aromatibus; et hoc factum mandauit Iustino prespitero. Tunc beatus Iustinus et Ipolitus plorantes et multum tristes tullerunt corpus beati  martiris, et uenerunt in uia Tiburtina in predium matrone uidue Ciriace, in agro uerano; ad quam ipse beatus martir fuerat noctu, cui et linthium dedit, unde pedes sanctorum extersit. Et ibi iam hora uespertina sepilierunt eum 4. Id. August., et ieiunauerunt agentes uigilias noctis triduo cum multitudine christianorum. Beatus autem Iustinus prespiter obtulit sacrificium laudis, et participati sunt omnes ex eo. Eodem die Rome militum sexaginta quinque tunc passi sunt, Claudius, Seuerus, Crescentios et Romanus, ipso die quo beatus [198 1Kb] , post tertium diem sancti Sixti.---Rome Idus Aug. natalis sancti Ipoliti martiris sub Decio imperatore et ualeriano prefecto. Hunc beatum Ipolitum uicarium sanctus Laurentius, cum apud eum esset in  custodia, babtizauit. Qui de sanctis exsequis martiris post ad domum suam rediens, dedit pacem etiam omnibus seruis suis et ancillis, et communicauit de sacrificio altaris beati Laurentii martiris. Et possita mensa priusquam cibum sumeret, uenerunt milites et tenuerunt eum et perduxerunt ad Decium. Que uidens Decius subridens dixit ei: »Numquid et tu magus efectus es, qui corpus Laurentii abstulisse diceris?« Sanctus Ipolitus respondit: »Hoc feci, non quasi magus sum, quasi christianus.« Decius furore arreptus iussit ut cum lapidibus os eius contunderetur. Et expoliauit eum ueste, qua induebatur habitu christiano, et dixit ei: »Sacrifica diis, et uiues, sin aliter, peries per tormenta sicut Laurentius.« Sanctus Ipolitus dixit: »Exemplum  merear beati Laurentii martiris fieri, quem tu, misser, ausus fuisti ore polluto nominare.« Extensus igitur fustibus et cardis diu cessus est, donec cedentes defecerunt. Inde leuatus a terra, iussit eum Decius uestiri militare ueste, qua gentilis utebatur, et dixit ei: »Recole militiam tuam, et esto noster amicus, et in conspectu nostro utere [199 2Kb] militiam pristinam, quam semper habuisti.« Cum beatus martir dixisset: »Militia mea hec est, christianum firmum militare, unde cupio ad celerem palmam cum fructu uenire,« iracundia plenus Decius dixit ualeriano: »Accipe omnes facultates [eius], et interfice eum crudeli examinatione.« ualerianus porro, exquesita omne facultate eius, inuenit in  domu Ipoliti omnem familiam christianam, quam conspectu suo presentari fecit. Et iussit beatum Ipolitum foras muros porte Tiburtine cum familia duci. Beatus Ipolitus confortabat omnes dicens: »Fratres, nolite metuere; quia ego et uos unum Dominum habemus.« Et decollati sunt promiscui sexus [200 1Kb] , numero 19. Beatus uero Ipolitus, ligatis pedibus ad colla indomitorum equorum, sic per carduetum et tribulos tractus, emissit beatum spiritum. Nocte uenit beatus Iustinus presbiter et collegit corpora et sepeliuit in campo eodem, iuxta nimpham, ad latus agri uerani, Id. Augusti.

A Decio imperatore hucusque pape per annos  octo cathedram tenuerunt iuxta cronicam Eusebii; quamdiu uero secundum martirologium sederunt, dicendum est. Decius regnauit annis 16. Fabianus papa passus 13. Kal. Februarii, in anno primo Decii. Inde Cornelius papa annis duobus, mensibus octo, passus 18. Kal. Octobris, in anno tertio Decii. Inde Lucius papa annis tribus, mensibus quinque, passus sub ualeriano prefecto, in anno septimo Decii, 4. Non. Martii. Zefanus papa annis septem, mensibus quinque, passus sub ualeriano prefecto, 4. Non. Augusti, in anno decimo quarto Decii. Sixtus papa duobus annis, passus 8. Idus Augusti, in anno 16. Decii.  Laurentius quoque et Agapitus, Felicissimus atque Ipolitus, passi sub Decio, si ecclesia non fallitur. Damnum  ergo annorum 18. in cronicis Eusebii et Bede, ab anno 15. Tiberii, in anno 10. magni cicli, iuxta historiam sacri euangelii ad cyclum Dionissii, implent isti anni 16 Decii et 2 anni Galerii, teste Isidoro episcopo, quod duobus annis regnauit. Quodsi autem aliquid his rationibus obsistit, ecce aliter resurrectionem Domini iuxta historiam inquirimus [201 1Kb] .

Romanorum 29. Decius secundum Orosium regnauit annis 3, mensibus 3, iuxta Eusebium et Bedam atque Cassiodorum anno ab Urbe condita 1004. incipiens, et hoc est usque Kal. Maii, in anno 232. post passionem. Sub quo hi consules fuerunt, teste Casiodoro.


[Cod. in marg.: 7. persecutio.]

 264. 1. [CCXLII]  Gallus et uolusianus. Decius Pannonia inferiore Budalie natus fuit. Decius [202 1Kb] , ob odium Philipporum, quos occidit, persecutionem christianorum mouet. Fabianus papa passus 14. Kal. Februarii .

Cornelius 19. papa annis 3, mensibus 5. [Antonius monachus Egipto docetur exortus.]

265. 2. [CCXLIII]  Africanus et Decius. Antonius monachus in Aegipto nascitur. Paulus Tebius   . His consulibus Decius lauacra publica edificauit, que suo nomine appellari iussit.

266. 3. [CCXLIu]  Maximus et Decius. Rome amphiteatrum incensum. Alexandro Hierosolimorum  apud Cessaream Palestine ob martirium interfecto, et Antiochie Babila, Mazabanus et Fabius episcopi constituntur.  Cornelius papa passus 18. Kal. Octobris.  Rome passi Fabianus et Cornelius papa, uictoria uirgo, Miniates; Antiochia Babillas episcopus; Apollonia ciuitate Leatus, Tirsus et Gallinicus; Hierosolima episcopus Alexander; Nazanzo Tripho; in Aegypti ciuitate que dicitur Tinius Phileas episcopus, Philoronus tribunus  cum multis; in Sicilia ciuitate Catinensium Agatha uirgo; in Perside Polocronius Babylonie Tesifontis episcopus; Pergen Pamphylie Nestor episcopus; in Corduba ciuitate Parmenius presbiter cum sociis; apud Circensem coloniam Marianus et Iacobus; in Thiro Anatolia et Audax; apud Affricam Nemosianus et Felix, Rogatianus presbiter et Felicissimus et Dioscorus cum sociis.  Decius cum filio occiditur [in [203 1Kb] Abruto Thracie loco, a Gothis in bello ].

Romanorum 30. Gallus cum filio uolusiano regnauit annis 2, mensibusque 4, hoc est usque Kal. Septimbris, in anno 234. post passionem. Sub quo hi consules fuerunt, teste Cassiodoro.

267. 1. [CCXLu]  uolusenus et Maximus.  Pestilens morbus multas totius orbis prouincias occupauit, maximeque Alexandriam et Aegiptum, ut scribit Dionissius et Ciprianus de mortalitate testis est liber. Nouatus, presbiter Cipriani, Romam ueniens, Nouatianum et ceteros confessores sibi sociat, eo quod Cornelius penitentes apostatas recepisset. Antioche 14. constituitur episcopus Demetrius.

Lucius 20. papa [annis [204 1Kb] 3] mensibus 5. Decretalis epistola Lucii pape: »Dilectissimis omnibus fratribus Lucius episcopus salutem in Domino,« et reliqua ; et post: »In hac sancta sede apostolica constituimus, ut duo presbiteri et tres diaconi in omni loco episcopum non desserant, propter testimonium ecclesiasticum,« et reliqua; data Kal. Aprilis, Gallo et uolusiano uiris clarissimis  uen. consulibus. [Lucius passus 8. Kal. Sept. secundum gesta.]

268. 2. [CCXLuI]  ualerianus et Gallienus. [His consulibus Stephanus papa successit secundum gesta pontificum.] His consulibus Cassiodoro teste, Gallus et uolusianus, cum aduersum Aemilianum, qui in Mosia res nouas moliebatur, ex Urbe profecti essent, in Foro Flammini, siue ut alii putant Interamnie, interfecti sunt. Aemilianus tertio mense inuasse tirannidis extinctus.

Romanorum 31. Emylianus, cum Gallum et uolutianum occidisset, imperauit mensibus 3.  Origenes anno 70o etatis sue obiit, et in urbe Tiri sepultus.  Emilianus autem obscurissime  natus erat atque etiam obscurius imperauit; siquidem Maurus erat, atque tertio mense sui imperii extinctus est; hoc est quasi mense Nouimbre, in eodem anno quo occidit Gallum et uolusianum.

Romanorum 32. ualerianus cum filio Galleiano regnauit annis 15, hoc est usque Kal. Decembris, in anno 249. post passionem. Sub quo hi consules fuerunt, teste Cassiodoro.


[Cod. in marg.: Ciclus 14. decenn. inc. ind. 10.]

 269. 1. [CCXLuII]  ualerianus 2. et Gallienus 2. ualerianus in Retia augustus, Gallienus Rome a senatu cessar appellatus. [His consulibus Stephanus papa passus 4. Non. Aug. secundum gesta p. R. [205 1Kb] .]


[Cod. in marg.: 8. persecutio.]

270. 2. [CCXLuIII]  Maximus 2. et Gabrio. In martirologio sic: »Natiuitas sancti Lucii pape et martyris 4. Nonas Martii; qui persecutione ualeriani et Galliani ob fidem Christi exilio religatus, et postmodum diuino nutu ad ecclesiam suam redire permissus, martirium capitis obtruncatione compleuit, possitus uia Apia ad sanctum Sixtum. Sedit in episcopatu annis 3. mensibus 5.

Stefhanus papa 21. post Petrum annis 3, mensibus  5. [His conss. Sixtus papa successit.]

271. 3. [CCXLIX]  ualerianus 3. et Gallienus. Ciprianus primum rethor, deinde presbiter, ad extremum Cartaginensis episcopus, martirio coronatur.

272. 4. [CCL]  Tuscus et Bassus u. C. ualerianus persecutionem in christianos mittens, statim a Sapore Persarum rege capitur et cecatur, ibique seruitute misserabile consenescit. [His conss. Sixtus papa passus secundum gesta pont.]

273. 5. [CCLI]  Emilianus et Bassus. Sapor rex Persarum Siriam, Ciliciam, Capadociam depopulatur.  Stephanus papa passus 4. Non. Augusti .

Sixtus 22. papa annis 2. [His [206 1Kb] cons. Dionisius  papa successit 11. Idus Aug. usque 7. Kal. Ian. Claudio et Paterno cons.] [Decretalis [207 1Kb] epistola Dionisii pape  data est 4. Non. Febr. Aemeliano et Basso uu. CC. SS.]

274. 6. [CCLII]  Secularis et Donatus. ualeriano in Persas ducto, Gallienus nostris pacem reddidit . Theodorus, qui et Gregorius, Neocesaree Ponti episcopus, inter cetera uirtutum gloria, ut ecclesie faciende locus sufficeret [precibus], montem mouit.

275. 7. [CCLIII]  Gallienus 4. et Gentienus. Antiochie 15. constituitur episcopus Paulus Samosatenus. Sixtus papa passus 8. Idus Augusti .

 Dionisius 23. papa annis 6, mensibus 5. Hic eclesias prespeteris et parrocias diocessis dedit et constituit.

276. 8. [CCLIu]  Gallienus 5. et uictorinus. Gallieno in omnem lasciuiam desoluto [208 1Kb] , Germani Rauennam usque uenerunt. Alamanni uastatis Gallis in Italiam transiere.

277. 9. [CCLu]  Albinus et Maximus. Grecia, Macedonia, Pontus, Assia depopulata per  Gothos. Quade et [209 1Kb] Sarmate Pannonias occupauerunt.


[Cod. in marg.: Cyclus.]

278. 10. [CCLuI]  Gallienus 6. et Saturninus, Germanis Hispanis [210 1Kb] optinentibus terre expugnata. Parthi Misopotamiam tenentes, Siriam incursauerunt.

279. 11. [CCLuII]  ualerius et Lucillus. Alexandrine eclesie 14. episcopus ordinatur Maximus annis 9.

280. 12. [CCLuIII]  Gallienus 7. et Sabinillus. Ordinatus decurio Palmirenus [211 1Kb] , ut ad Tessifontem castra poneret.

281. 13. [CCLIX]  Paternus et Archisilaus. Hierosolimarum episcopatum tenet Himeneus. Dionissius  papa obiit 6. Kal. Ianuarii. 

 Felix 24. papa annis 4.---Rome passi Stefanus et Sixtus pape, Felicissimus et Agapitus et beatus Laurentius diaconi, Ipolitus, Eugenia uirgo, Iouinus et Bassilius, Bassilla, Rufina et Secunda uirgines, Tertullianus, Protus, Iacintus, ualerianus, Nemesius, Simpronius, et Olympius in Hispania urbe Tarracona; uerona Zenon episcopus et confessor, Fructuosus episcopus, Augorius et Eulogius diaconi; Cesarea Palestina Marinus; apud Affricam ciuitatem Turbuno; Lucernarie Maxima, Donatilla et Secunda uirgo; in territorio Cauillitano uico Mitanensi Priuatus episcopus.

282. 14. [CCLX]  Paternus 2. et Marinus.  Gallie Postumum et uictorinum et Tetricum ciuitates recepte.

283. 15. [CCLXI]  Claudius et Paternus.  His consulibus, Cassiodoro teste, Gallienus Aureoli ducis sui [212 1Kb] post 15 annos sui imperii, rem puplicam deserens et libidinibus seruiens, occiditur. [Decretalis [213 1Kb] epistola Dionisii pape , data est 5. Idus Sept. Claudio et Paterno uu. CC. SS.] [His consulibus Dionisius papa obiit 6. Kal. Ian. secundum gesta pontificum. Cui successit Felix papa.]

Romanorum 33. Claudius regnauit anno uno, mensibus 9, hoc est usque Kal. Septembris, in anno 251. post passionem. Sub quo hi consules fuerunt, teste Cassiodoro.

 284. 1. [CCLXII]  Antiochienus et Orbitus. In Alaxandria Brachium, quod per multos annos fuerat obsessum, tandem destruitur. Claudius Gothos Iliricum et Macedoniam uastantes superat, ob que in curia clippeus ei aureus et in Capitolio statua aurea conlocata est.

285. 2. [CCLXIII]  ualerianus et Bassus. Felix papa passus 3. Kal. Iunii [214 1Kb] , teste Beda. Iste decreuit missas celebrari supra memorias martirum.   Rome passi Felix papa, Marius cum Martha sua coniuge et filiis, 47 milites babtizati a papa Dionisio, Cirillia uirgo; in Tarracina Campania ciuitate Felix presbiter et Eusebius.  ualerianus et Bassus. His consulibus Claudius Sirmii obiit, Casiodoro teste .

 Romanorum 34. Quintillius frater Claudii, ex consensu militum imperator factus est; qui consensu etiam senatus appellatus est augustus. Hic erat uir unice moderationis et ciuilitatis, equandus uel preferendus fratri.

Eutichianus 25. papa annis 6.  Hic constituit, ut fruges super altare tantum faue et uue benedicerentur, et ut nullus martyrem sine dalmatica aut colouio purpurato ulla ratione sepeliret.   Quintillius 17. die sui imperii, teste Cassiodoro, Aquileie occiditur, hoc est usque Kal. Octobris, in eodem anno quo Claudius obiit.

Romanorum 35. Aurelianus regnauit annis 5, mensibus 6, hoc est usque Kal. Aprilis in anno 256. post passionem. Sub quo hi consules fuerunt, teste Cassiodoro.

286. 1. [CCLXIu]  Quietus et uoldumianus. Antiochie ecclesie 17. ordinatur episcopus Timeus. Aurelianus, Tetrico apud Catalaunos prodente exercitum suum, Gallias recepit.

287. 2. [CCLXu]  Tacitus et Placidianus. Zenobia apud Himmas haut longe ab Antiochia uincitur; que, occisso Ordinato marito, Orientis tenebat imperium; in qua pugna strenuissime aduersum  eam dimicauit Pompeianus dux cognomento Francus; cuius familia hodie quoque apud Antiochiam perseuerat; ex cuius Euagrius, presbiter carissimus nobis, stirpe discendit.


[Cod. in marg: Ciclus 15. decenn. inc. ind. 14.]

288. 3. [CCLXuI]  Aurelianus et Capitolinus. Eusebius Laodicenus episcopus insignis habetur. Aurelianum Rome triumphantem Tetricus et Zenobia precesserunt equitibus. Tetricus corrector postea Lucanie fuit, et Zenobia in Urbe summo honore consenuit; a qua hodieque Rome Zenobie familie nuncupantur. [His consulibus Felix papa passus secundum gesta pontificum 3. Kal. Ian.]

289. 4. [CCLXuII]  Aurelianus 2. et Marcellus.  [His consulibus successit Euticianus papa secundum gesta pontificum.] Aurelianus templum Soli edificat, et Romam firmioribus muris uallat. Primus a consulis [215 1Kb] ab Auriliano institutus. Decretum Eutychiani pape: »Karissimis fratribus Iohanni et omnibus per Beticam prouinciam constitutis episcopis, Eutichianus episcopus in Domino salutem,« et reliqua ; data 2. Idus Aprilis, Aureliano et Marcello uiris clarissimis consulibus.


[Cod. in marg.: Nona persecutio.]

290. 5. [CCLXuIII]  Probus et Paulimus u. C.  Aurelianus cum aduersum nos persecutionem mouisset, fulmen iuxta eum comitesque eius ruit.  Euticianus papa passus 6. Idus Decimbris, et sepultus in cimiterio Calisti.  Rome passi Eutichianus papa, Theodora, Bassilides, Tripos, Mandalia; Linguinis passi sunt sancti Gemini; Leonio ciuitate Conon; Cessarea Capidocie Mammes; apud Prenistinam urbem Agapitus; in ciuitate Salona Anastasius; apud Augustidunum Simfronianus; in territorio uiuariense loco qui dicitur Gentibus Andeolus subdiaconus, Andochius presbiter, Tirsus diaconus et Felix; in castro Duuone [216 1Kb] Benignus presbiter.

291. 6. [CCLXIX.] Probus 2. et Paternus 2. [Eutichianus papa passus.] [Ab Eutichiano papa usque ad  hos consules in anno 6. scribendum.]  His consulibus, Casiodoro teste. Aurelianus in itineris medio inter Constantinapolim et Heracliam, in Cenofrurio uie ueteris occiditur.

 Romanorum 36. Tacitus post Aurilianum adeptus est imperium mensibus sex. Sub quo hi consules fuerunt, teste Cassiodoro.

Probus 3. et Paternus 3.  Anitolius natione Alexandrinus, Laodicee Sirie episcopus, filosobhorum disciplinis eruditus, plurimo sermone celebratur. Cuius ingenii magnitudo de libro quem supra pasca compossuit et de decem libris arithmethice institutionis apertissime potest cognosci. Insania Manchiorum herissis exoritur.

Gaius 26. papa post Petrum.

  His consulibus, Cassiodoro teste, Taccitus mense sexto sui imperii apud Pontum occissus est, hoc est quassi mense Septimbre.

Romanorum 37. Florianus, omne teste historico, post Taccitum obtinuit imperium, qui tertio demum mense sui imperii apud Tarsum interfectus est; hoc est usque ad Kalendas Ianuarii in eodem anno quo Aurilianus occissus est. Hic nec quicquam memorie dignum egit, tantum temporis breuitate sui imperii.

 Romanorum 38. Probus regnauit annis 6. mensibus 4, hoc est usque Kalendas Maii, in anno 264. post passionem. Sub quo hi consules fuerunt, teste Cassiodoro.

 292. 1. [CCLXX]  Messala et Gratus u. C. Probus Gallias ab Arbaris [217 1Kb] occupatas ingente uirtute restituit.

293. 2. [CCLXXI]  Probus 4. et Tiberianus. Secundo anno Probi iuxta Antiochenos 325. annus fuit, iuxta Tirius 400, iuxta Laodicenos 324, iuxta Edessenos 589, iuxta Ascolonitas 380. [Initium 86. iobelei secundum Ebreos; iobel autem apud Ebreos quinquagenarius annus nominatur. Itaque secundum supputationem Ebreorum, sicut dicit Eusebius in cronicis suis, ab Adam usque presentem, id est secundum  annum Probi, fiunt 4200 anni, id est 4 iobelei, et 50 anni id est unus iobeleus. 40 iobelei ab Adam ad annum 50. Abrahe; et ab Adam usque ad annum 16. Tiberii 80 iobelei.]

Gaius 26. papa annis 15, mensibus 4.

294. 3. [CCLXXII]  Probus 5. et uictorinus. Probus Gallos et Pannonios uineas habere permissit, Almamque et Ameum montem militari manu consitos prouincialibus colendos dedit.

295. 4. [CCLXXIII]  Carus et Carinus. Antiochie 18. constituitur episcopus Quirillus. Saturninus magister exercitus nouam ciuitatem Antiochie orsus condere; qui postea imperium molitus inuadere, Apamie occiditur. Decretalis epistola Euticiani pape: »Dilectissimis fratribus episcopis per  Siciliam constitutis Euticianus episcopus salutem,« et reliqua . Data 13. Kal. Oct. Caro 2, et Carino uiris cl. c. teste Cassiodoro. [His cons. Euticianus papa passus 8. Kal. Ag. secundum gesta pontificum. His cons. Gaius papa successit 16. Kal. Ianuarii.]

296. 5. [CCLXXIu]  Carus 2. et Numerianus. Archilaus Mesopotamie episcopus librum disputationis sue quam habuit contra Manchium exeuntem de Perside, Siro sermone compossuit; qui translatus a Grecis habetur a multis.

297. 6. [CCLXXu]  Diocletianus u. C. consul. Alexandrie 15. episcopus prefuit Theonas annis 19.

 298. 7. [CCLXXuI]  Aristobolus u. C. cons. His consulibus Probus tumultu militari apud Sirmium in turri que uocatur Ferrata occiditur.

Romanorum 39. Carus cum filiis suis Carino et Numeriano regnauit annis duobus, mensibus item duobus iuxta historiam Romanam, hoc est usque Kal. Iulii, in anno 266. post passionem. Sub quo hi consules fuerunt, teste Casiodoro.

299. 1. [CCLXXuII]  Maximus et Aquilinus. Carus Narbonensis cum, omni Parthorum regione uastata, Cochem et Thesifontem, nobilissimas hostium urbes, cepisset, super Tigridem castra ponens, fulminis ictu interiit.

300. 2. [CCLXXuIII]  Diocletianus 2. et Maximianus. Numerianus cum ob oculorum dolorem  lecticula ueheretur, insidiis Apri soceris sui occissus est, uix fethore cadaueris post aliquot dies scelere comperto.  Rome passi Crisantus et Daria, Claudius cum uxore Hilaria et filiis Iasone et Mauro, et 70 milites et reliqua.  His consulibus Carinus prelio uictus, apud Margum occiditur, [Decretalis [218 1Kb] epistola Gaii pape (l. l., p. 209  ] data Kal. Martii Diocletiano 2. et Maximiano uu. CC. SS]

 Romanorum 40, Diocletianus regnauit annis 20, hoc est usque Kalendas Iulii, in anno 287, post passionem. Sub quo hi consules fuerunt, teste Cassiodoro.

301. 1. [CCLXXIX]  Maximianus 2. et Ianuarius. Diocletianus, Dalmate scribe filius, imperator electus, statim Aprum in militum contione percussit, iurans sine suo scelere Numerianum interfectum.


[Cod. in marg.: Ciclus solis incipit.]

302. 2. [CCLXXX]  Bassus et Quintianus. Diocletianus in consortium regni Herculium Maximianum adsumpsit, qui multitudine rusticorum oppressa, que factione sue Bacaudarum nomine indiderat, pacem Gallis reddidit.

 303. 3. [CCLXXXI]  Diocletianus 3. et Maximianus 3. Carus [219 1Kb] sumpta purpura Brittanias occupauit.

304. 4. [CCLXXXII]  Tiberianus et Dio. Narseus orienti bellum intulit. Quinquegentiani Affricam infestauerunt.

305. 5. [CCLXXXIII]  Anniballianus et Asclepiodatus. Aegiptum Achilleus optinuit; ob que Constantius Galerius et Maximianus cessares adsumuntur in regnum. Quorum Constantius Claudi ex filia nepos fuit, [Maximianus] Galerius in Dacia haut longe a Serdica natus est.

306. 6. [CCLXXXIu]  Diocletianus 4. et Maximianus 4. Diocletianus [221 1Kb] etiam [ut] adfinitate [eos]  coniungeret, Constantius priuignam Herculi Theodoram accepit; ex qua etiam [postea] sex liberos, Constantini fratres, habuit.


[Cod. in marg.: Ciclus 17. ind. 3.]

307. 7. [CCLXXXu]  Constantius [220 1Kb] et Maximus. Galerius [221 1Kb] filiam Diocletiani ualeriam. Ambo uxores quas habuerant repudiare compulsi sunt.

308. 8. [CCLXXXuI]  Tuscus et Anulinus. Busiris [222 1Kb] et Coptus contra Romanos rebellantes, ad solum usque reuerse sunt.

309. 9. [CCLXXXuII]  Diocletianus 5. et Constantius 2. Carporum et Basternorum gentes in Romanum solum translate. Decretalis epistola Gaii pape: »Dilectissimo fratri Felice episcopo Gaius salutem,« et reliqua ; data Kal. Martii,  Diocletiano 5. et Constantio 2. u. Cl. consulibus . Gaius in hac epistola constituit, ut per omnes gradus eclesiasticos, id est acholitus, hostiarius, lector, exorcista, subdiaconus, diaconus, presbiter, primum ascenderet, si quis episcopus fieret.  Gaius papa passus 10. Kal. Maii, et sepultus in cimiterio Calisti [prescriptis consulibus, id est Diocletiano 5. et Constantio 2.].

Marcellinus 27. papa annis 8.

 310. 10. [CCLXXXuIII]  Faustus et Gallus. Primus Diocletianus adorari se ut Deum iussit, et gemmas uestibus calceamentisque inseri.

311. 11. [CCLXXXIX]  Diocletianus 6. et Maximianus 6. Cum [223 1Kb] ante eum omnes imperatores in modum iudicum salutarentur, et clamidem tantum purpuream a priuato habitu plus haberent. [His consulibus Marcellinus papa successit 3. Kal. Iulii.]

312. 12. [CCXC]  Constantius 3. et Maximus 3. [His persecutoribus intra 30 dies 7000 passi sunt.]

313. 13. [CCXCI]  Titianus et Nepotianus. Alexandria cum omni Aegipto per Achilleum ducem [224 1Kb] a Romana potestate discedens, 8. obsidionis mense a Diocletiano capta est.

 314. 14. [CCXCII]  Constantius 4. et Maximus 4. Itaque plurimi per totam Aegyptum grauibus proscriptionibus exilisque uexati, interfectis qui auctores perduellionis extiterant.

315. 15. [CCXCIII]  Diocletianus 7. et Maximianus 7. Aeclesie Hierosolimarum 37. ordinatur episcopus Zabdas. Post 10 annos per Asclepiotum prefectum pretorio Brittanie recepte. Iuxta Lingonas a Constantino cesare Alamannorum cesa.


[Cod. in marg.: Decima persecutio.]

316. 16. [CCXCIu]  Diocletianus 8. et Maximianus 8. Galerius Maximianus, uictus a Narseo, ante carpentum Diocletiani purpuratus cucurrit.  ueturius magister militie christianos milites persequitur, paulatim ex illo iam tempore  persecutione aduersum nos incipiente, [his consulibus] Marcellinus papa ad sacrificandum ductus sacrificauit; sed postea penitentia ductus, capite truncatus est 6. Kal. Maii  cum Claudio et Quirino atque Antonino, et sepultus est post dies 35 in cubiculo, uia Salaria, a Marcello prespetero et diaconibus cum imnis.

Marcellus papa 28. post Petrum annis 5.

317. 17. [CCXCu]  Constantius 5. et Maximus 5. Galerius Maximianus, superato Narseo, et uxoribus ac liberis sororibusque eius captis, a Diocletiano ingenti honore suscipitur. Therme Rome Diocletiane facte et Maximiane Cartagini.

318. 18. [CCXCuI]  Constantius 6. et Maximus 6. Aeclisie Hierosolimarum 38. constituitur  Thermon. Antiochie 19. prefuit episcopus Tirannus. Alexandrine ecclesie 16. post Theonam episcopus ordinatur Petrus, qui postea nono persecutionis anno gloriosissime martirium perpetrauit.


[Cod. in marg.: Aperta persecutio per edictum .]

319. 19. [CCXCuII]  Diocletianus 9. et Constantius. Diocletianus et Maximianus augusti insigni pompa Rome triumfarunt, antecedentibus currum eorum Narsei coniuge, sororibus, liberis, et omni  preda qua Parthos spoliauerunt. Terre motu horribili apud Tirum et Sidonem multa opera corruerunt et populus innumerabilis oppressus. 19 anno Diocletiani, mense Martio, in diebus pasche, eclesie subuerse sunt; quarto autem anno persecutionis Constantinus regnare orsus.

320. 20. [CCXCuIII]  Diocletianus 10. et Maximus 7. His consulibus, Cassiodoro teste, secundo persecutionis anno Diocletianus Nicomedie, Maximianus Mediolani, purpuram depossuerunt.

Romanorum 41. Galerius Maximinus anno uno, hoc est usque Kal. Iulii, in anno 288, post passionem.

Decretalis epistola: »Marcellus papa dilectissimis fratribus uniuersis episcopis per Antiochiam constitutis  salutem,« et reliqua ; data Kal. Aprilis Maxentio et Maximiano u. C. consulibus. Alia decretalis: »Marcellus episcopus sancte catholice et apostolice eclesie urbis Rome Maxientio,« et reliqua ; et post: »Tu ergo, qui suades cultum dimittere diuinum et a recta fide recedere diisque immolare,« et reliqua; data 16. Kal. Februarii Maxentio et Maximino u. Cl. consulibus . Marcellus, iubente Maximino imperatore, primo fustibus cessus et a facie eius expulsus. Deinde audiens quod domum sancte Lucine, quam ipse proscriptione damnauerat, eclesiam faceret et in ea missas celebraret, in media ciuitate iussit in eadem eclesia planias sterni ad animalia catabuli, et eiusdem [225 1Kb] stabuli episcopum ad  seruitium deputauit cum custodia puplica, ubi etiam post multos seruiendo indutus cilicio, obiit 17. Kal. Februarii, et conditus aromatibus a Iohanne presbitero et beata Lucina, sepultus est uia Salaria in cimiterio Priscille.

Eusebius 28. papa post Petrum ordinatur, qui sedit mensibus 8 [obiit 6. Non. Octobr.].

 Sub huius tempore inuenta est crux Domini sub Constantio, patre Constantini Magni, ut in gestis pontificum Romanorum ita habetur : »Sub his temporibus inuenta est crux Domini 5. Non Maii, et babtizatus est Iudas qui et Ciriacus dicitur.«

Melciades papa 30. post Petrum ordinatur qui sedit annis 4. Iste decreuit ut die dominico uel feria  2. nullus fidelis ieiunet, quoniam hos dies pagani quasi ieiunio sacro celebrant.

321. 1. [CCXCIX]  Maximinus et Seuerus u. C. Tertio persequtionis anno, quo et Constantius Eburaci obiit, Maximinus et Seuerus a Galerio Maximiano imperatore cessares facti sunt; ex quibus Maximinus maleficia et stupra sua christianorum persequtionibus accumulat. Passus est ea tempestate Petrus Alexandrie episcopus cum pluribus Aegypti episcopis, Lucianus quoque uir nobilis et  continentie et eruditione moribus precipuus, Antiochenus presbiter et Timotheus Rome 10. Kalend. Iul.  Interea Diocletianus in Oriente, Maximianus Herculius in Occidente uastari eclesias, affligi interficique christianos, decimo post Neronem loco, preceperunt. Que persecutio omnibus fere actis [226 1Kb] diuturnior et immanior fuit; nam per 10 annos incendiis eclesiarum, proscriptionibus innocentium, cedibus martirum incessabiliter acta est. Secundo persecutionis anno Diocletianus ab inuito exegit Maximiano, ut simul purpuram imperiumque deponerent, ac iunioribus in rem puplicam substitutis, ipsi in priuato otio consenescerent.  Itaque sub una die Diocletianus Nicomedia, Maximianus Mediolani potestatem  imperii simulque cultum depossuerunt. Secundo persecutionis anno Diocletianus Nicomedia, Maximianus Mediolani purpuram depossuerunt. Beda. Attamen cepta semel persecutio usque ad septimum Constantini annum feruere non cessat. Orosius [227 1Kb] : Galerius et Constantius augusti primum Romanorum imperium inter se diuisserunt: Galerius Maximianus Iliricum, Assiam et Orientem. Constantius Italiam, Affricam et Gallias obtinuit. Sed Constantius uir tranquillissimus Gallia tantum Hispaniaque contentus, Galerio ceteris partibus cessit. Galerius duos cessares elegit, Maximum quem in Oriente constituit, et Seuerum, cui permisit Italiam; ipse in Illirico constitutus. Beda: Tertio anno persecutionis, quo et Constantius 16. sui anno Eboraci  in Brittania obiit, Maximus et Seuerus a Galerio Maximiano cesares facti sunt. Orosius: Constantius in Brittania obiit, et Constantinum filium, ex concubina Helina creatum, imperatorem Galliarum reliquit . Constantino uero in Gallis strennuissime rem puplicam procurante, pretoriani milites Rome Maxentium, filium Maximiani Herculei, qui priuatus in Lucania morabatur, augustum nominant. Galerius augustus Seuerum cessarem aduersum Maxentium Romam cum exercitu missit. Seuerus cum urbem obsideret, militum suorum scelere desertus et proditus et ex eo fugiens, Rauenne occissus sit. Herculius Maximianus persecutor, ex augusto tirannus, confirmatum iam imperio  filium ueste ac potestate regia spoliare conatus, conuiciis autem ac tumultibus militum palam conterritus, in Galliam profectus est, ut Constantino genero suo eque dolis iunctus, auferret imperium; sed per Faustam filiam detectus et proditus, quod dolum Constantino uiro [228 1Kb] suo pararet, Massilie fugiens occiditur.  Porro Galerius, occisso Seuero, Licinium imperatorem creauit.  Cumque persecutionem a Deocletiano et Maximiano missam ipse atrocibus edictis accumulauisset ac postquam per annos 10 omni genere hominum exhausit  prouincias, putrifacto introrsum pectore et uitalibus disolutis, cum ultra horrorem humane misserie etiam uermes eructauerat, neque medici ultra iam fetorem ferentes crebro iusu eius occiderentur, et a quodam medico ei dicitur iram Dei esse penam suam et ideo incuratus: edictis latissimis christianos de exilis reuocauit; ipse uero obiit. Constantinus pacem ecclesiis post decem annos quam a persecutoribus uexabantur indulsit. Deinde orto bello ciuille inter Constantinum et Maxentium, apud pontem Muluium uictus Maxentius occiditur. Hec Orosius. Anni autem persecutionis sunt secundum cronicam Eusebii et Bedam usque ad annum 7. Constantini: hoc est annus 19. et 20. Diocletiani, annus Galeri et 6. Constantini; tertium enim annum  persecutionis, quo et Constantius pater Constantini Eboraci obiit, Beda computat inter Diocletianum et Constantinum, quartum uero annum persecutionis sub Galerio et Seuero et Maxentio in Roma, Constantino interim in Gallia imperante, cum precedente tertio anno persecutionis Issidorus episcopus Galerio computauit.  Rome passi Gaius et Marcellus papa, Ciriacus diaconus, Largus, Smaragdus, Apronianus, Papias et Maurus, Claudius et Propedigna cum filiis, Gabinius presbiter, Castulus, Pancratius, Arthemius cum uxore et filia, Sebastianus, Marcus et Marcellianus, Marcellinus presbiter, Petrus exorciza, Tranquillinus, Nicostratus cum uxore Ze, Primus et Felicianus,  Claudius, Castorius, uictorinus, Simpronianus, Basiliscus, Faustinus et Beatrix, Tiburtius filius Chromatii, Simplicius, Susanna uirgo, Iohannes, Crispus, Geneseus, Felix et Audactus [229 1Kb] Lucia, Geminianus, Sergius et Bachus, Chrisogonus, Saturninus et Sisinius, quatuor Coronati, Theodorus, Pontianus, Pretextatus [230 1Kb] et Tharso;  apud Spoletum Gregorius presbiter, Sabinus episcopus, Exuperantiuus et Marcellus diaconi; apud insulas Parmarias Anastasia, Pamphilius presbiter, Eusebii Cesariensis episcopi necessarius, cuius uitam ipse tribus libris comprehendit; Antiochia Iulianus et Basilissa; in Hispanis ciuitatibus Cesaraugusta uincentius diaconus, in Barchibonia [231 1Kb] Eulalia uirgo, Cucufas, apud Gerundiam Felix; in Cumis Iuliana  uirgo; apud Tirum Tirannio, Siluanus, Plenus atque Linus episcopi cum innumera multitudine; apud Sirmium Sirenus; Nicomedia Petrus et Lucianus [232 1Kb] presbiter Antiocenus, Antimus episcopus [233 1Kb] , Pantaleon, Iohannes Adrianus, Dortheus [234 1Kb] et Gorgonius, Eleuterius; Smirne ciuitate Hireneus episcopus; in Palestina ciuitate Gaza Siluanus; Mediolanis [235 1Kb] uictor; apud Iliricum ciuitatem Siscia Quirinus episcopus; apud Tharsum Bonifatius, apud Aquileiam Felix et Fortunatus; apud Ciliciam  [236 1Kb] uitus et Modestus cum Crescentia, Lucia uirgo; in Britania Albanus [237 1Kb] ; apud Massiliam uictor; apud Augustam Afra in Retia prouincia; Nicea Bithinie Theodota cum filiis; in Hispanis ciuitate Compluto Iustinus et Pastor fratres; in Sicilia ciuitate Caten Epulus [238 1Kb] diaconus; apud urbem Italie Pergamis Alexander; in ciuitate Calcedonie Eufemia; in Neapolim Campanie Ianuarius Beneuentane episcopus, Sosius diaconus; in Mesentana ciuitate Faustus et Desiderius; in Palestina Peleus et Nilus episcopus; in Cizico Fausta et Euilassius; Agauno Mauricius cum sociis suis; Antiochia Ciprianus episcopus cum Iustina; apud Egeam ciuitatem Cosmus et Damianus; in Gallis castro Solodoro, quod est super Arolam fluuium, uictor et  Urso; apud Coloniam Agripinam Gereon cum sociis; apud Tharsum Tracuus [239 1Kb] , Probus et Andronicus; in uenusia ciuitate Apulie Felix episcopus, Audax et Ianuarius presbiter; Suessionis ciuitas Crispinus et Crispinianus; apud Sidonem Zenobius presbiter; in territorio Aganensi Tiberius, Modestus et Florentia; in Scithia metrapoli Frigia Salaria Mennas; Antiochia Romanus; Alexandria Petrus episcopus; in Africa ciuitate Colonia Crispina uirgo; in Tuscia Barbara uirgo; in Hispanis Leocadia et Merita ciuitate Eulalia et Iulia uirgines.  Tunc intra unum mensem 17 milia martyrum pro Christo passi sunt.

Romanorum 42. Constantinus Magnus, Constantii  filius ex concubina Helina, ab anno 4. persecutionis incipiens, indictione 2, regnauit annis 30, mensibus 10, hoc est in anno 318. post passionem. Sub quo hi consules fuerunt, teste Casiodoro.

322. 1. [CCC]  Pro consul. Diocletiani 11 et Maximi 9. Maxentius, Herculii Maximiani filius, a pretorianis militibus Rome augustus appellatur. Seuerus cessar a Galerio Maximiano contra Maxentium missus, Rauenne interficitur. [His cons. Mellciades papa successit Non. Iul.]

323. 2. [CCCI] Pro consul. Diocletiani 12. et Maximi 10. Licinius a Galerio Carnuti imperator factus. Herculius Maximianus a filia Fausta detectus, quod dolum uiro suo pararet, Massilie fugiens occiditur. Quirinus episcopus Siscianus gloriosse  pro Christo interficitur. Nam manuali mola ad collum eius ligata, et ponte precipitatus in flumen, diutissime supernatauit; et conspectantibus [collocutus], ne sui terrerentur [240 1Kb] exemplo, uix orans ut mergeretur obtinuit.

324. 3. [CCCII]  Maximus 8. et Licinius  Galerius Maximianus persecutor eclesie uermibus moritur.

325. 4. [CCCIII]  Constantinus [241 1Kb] 2. Licinius 2. Maximianus, persecutione in christianos facta, cum iam a Licinio puniendus esset apud  Tharsum moritur. Meltiades papa obiit 4. Idus Ianuarii .

Siluester 31. papa annis 20.


[Cod. in marg.: Ciclus decen. inc. ind. 7.]

326. 5. [CCCIu]  Constantinus 3. et Licinius 3.  [Petrus Alexandrine eclesie episcopus passus.] Alexandrine eclesie 17. ordinatur episcopus Achillus.

327. 6. [CCCu]  uolusianus et Annianus. Maxentius iuxta pontem Moluium a Constantino superatus occiditur.

328. 7. [CCCuI]  Constantinus [241 1Kb] 4. et Licinius 4. Bellum Cibalense aduersum Licinium. Pax nostra a Constantino reddita post decem annos persecutionis. [Constantino a papa Siluestro baptizato,  scripsit de Britania sibi sua mater Elena, ut negando Christum Iudeos sequeretur. Tunc Constantino 4. et Licinio 4. consulibus, die Idus Agusti, congregati sunt cum Elena in Roma 120 sapientiores Iudeorum, cum augusto Constantino et Siluestro papa 24 episcopi, et superati sunt Iudei in omni scriptura diuina.

329. 8. [CCCuII]  Sabinus et Rufinus. Hierusolimorum 39. constituitur Macarius episcopus.


[Cod. in marg.: Ciclus solis incipit.]

330. 9. [CCCuIII]  Gallicanus et Bassus. Diocletianus haut procul a Solonis in uilla sua palatio moritur, et solus omnium inter deos priuatus refertur.

 331. 10. [CCCIX]  Licinius 5. et Crispus. Crispus et Constantinus, filii Constantini.

332. 11. [CCCX] Constantinus 5. et Licinius. et [242 1Kb] Licinius adulescens, Licini augusti filius, Constantini ex sorore nepos, cesares appellantur;

333. 12. [CCCXI] Constantinus 6. et Constantius quorum [242 1Kb] Crispum filium Lactantius Latinis litteris erudiuit, uir omnium suo tempore eloquentissimus.

334. 13. [CCCXII] Crispus 2. et Constantius 2. sed [242 1Kb] adeo in hac uita pauper, ut plerumque etiam necessaris indiguerit.

335. 14. [CCCXIII]  Probinus et Iulianus. Licinius christianos de palatio suo pellit. Bassileus Amasie Ponti episcopus sub Licinio martirio coronatur.

 336. 15. [CCCXIu]  Seuerus et Rufinus. Alexandrine eclesie 18. ordinatur episcopus Alexander, a quo Arrius presbiter de eclesia eiectus multos sue impietati sociat, ad quorum perfidiam coarguendam sinodus 318 episcoporum in Necea urbe Bithinie congregata, omnes hereticorum machinas omousii opossitione deleuit.

337. 16. [CCCXu]  Crispus 3. et Constantius 3. Constantinus prohibuit christianos occidi, paganorumque templa iussit claudi.  [Sanctus Martinus natus.] [Sanctus [243 1Kb]  Martinus nascitur Sabarie Pannoniarum oppido, sed intra Italiam Ticini altus est.]

338. 17. [CCCXuI]  Paulinus et Iulianus. Fides chatolica tractatur in sinodo 318 episcoporum in Nechea urbe Bithinie congregata contra Arrienos die mensis secundum Grecos Desii 19o, hoc est 17. Kalendarum Iuliarum, consulatu Paulini et Iuliani, teste Beda. Decretalis epistola sancti Siluestri pape.  Temporibus Siluestri pape et Constantini piissimi augusti factum est magnum concilium in urbe Nicea Bithinie, et congregati sunt regulari eiusdem Siluestri pape uocatione in id ipsum 318 episcopi chatholici, qui expossuerunt fidem integram, catholicam, immaculatam, et damnauerunt Arrium et Photinum Sabelliumque et sequaces  eorum.  Eodem quoque tempore, 13. Kalendarum Iuliarum die, quando memoratum magnum concilium in Nicea congregatum est  canonica iam uocatione in urbe Roma congregauit et ipse Siluester cum consilio Constantini 277 episcopos, et damnauit predictos hereticos; et constituerunt, ut presbiter Arrianus resipiscens non susciperetur, nisi episcopus eiusdem loci eum reconciliaret, et sacrosancto crismate per episcopalis manus impossitionem sancti Spiritus gratia, que ab hereticis dari non potest, confirmaretur; in qua etiam consensu et subscriptione omnium constitutum est, ut nullus laicus crimen clerico nec clericus inferioris gradus ad superiorem id est presbetero episcopo inferret; et ut in puro lino corpus  Christi offeratur, et crisma ab episcopo confici, et ut baptizatum liniat presbiter, et dalmaticis in eclesia uti, et ut pallio linostimo leua subdiaconorum tegeretur et reliqua multa.

339. 18. [CCCXuII]  Constantinus 7 et Constantius 4. Constantinus, filius Constantini, cesar factus. Licinius Thessalonice contra ius sacramenti priuatus occiditur.

340. 19. [CCCXuIII]  Constantius 5 et Maximus. Nazarius rethor insignis habetur. Crispus, filius Constantini, Licinius iunior, Constantie Constantini sororis et Licini filius, crudelissime interficiuntur.

341. 20. [CCCXIX]  Ianuarius et Iustus.  uicennalia Constantini Nicomedia acta et sequenti anno Rome edita. Hucusque historiam scribit Eusebius, Pamphili martyris contubernalis; cui nos ista subiecimus [id. est Hieronimus] [244 1Kb] .---In qua historia que Tripertita dicitur ita habetur : Helena crucem inuenit duasque eius partes suo filio missit. Quarum una in statua in foro Constantini super columnam pirphireticam possuit Constantinus, alteram uero argentea theca clausam in ciuitate custodiuit  Arrius uero fictam fidem scribens, de exilio uocauit eum Constantinus, qui reuertens sic Constantino iurauit: »Si non credimus Patrem  et Filium et Spiritum sanctum, sicut ecclesia catholica credidit, iudex noster sit Deus hic et in futuro.« Constantinus autem etsi inde gauissus sit, tamen eum aliosque hereticos [245 1Kb] commonicare in eclesia non permissit, donec episcoporum de ipsis iudicium fieret.  Constantinus autem intirim malens Arrium probare, duxit eum ad palatium, iureiurando interrogans de Neceni concilii decretis. At ipse ficte suam sectam sub ala habens et sic iurauit. Quoniam uero ipse dies sabbatum erat, precepit Constantinus crastino die dominico Arrium ad commonionem accipere. Tunc in aula a militibus Eusebii episcopi etiam Arriani honoratus, et per mediam ciuitatem honorabiliter et perspicuus conductus; cum uero uenit ad forum Constantini,  ubi pars illa crucis erat, tremefactus et confussus est Arrius. Et cum necessarium quessiset meatum, cum stercoribus et uisceribus effudens, cito obiit.

342. 21. [CCCXX]  Constantinus 8 et Constantius 6. Arbonius rethor in Affrica clarus habetur; qui cum Sicce ad declamandum iuuenes erudiret, et adhuc ethnicus ad credulitatem somniis [246 1Kb] compelleretur, neque ab episcopo impetraret fidem, quam semper impugnauerat, elucubrauit aduersum pristinam religionem luculentissimos libros, et tandem ueluti quibusdam obsidibus pietatis fedum [247 1Kb] impetrauit. Drepanam Bithinie ciuitatem in honorem martiris Luciani ibi condidit Constantinus instaurans, ex uocabulo matris sue Helenopolim nuncupauit. In Antiochia dominicum quod uocatur Aureum  edificare ceptum.

343. 22. [CCCXXI]  Constantius 7 et Simmachus. Constantinus uxorem suam Pausiam [248 1Kb] interficit. Donatus agnoscitur, a quo per Affricam Donatiani. Antiochie post Thirannum 20. ordinatur episcopus uitalis; post quem 21. Filogonius; cui successit 22. Paulinus; post quem 23. Eusthathius. Quo in exilium ob fidem truso, usque in presentem diem.

344. 23. [CCCXXII] Bassus et Ablabius. Arriani [249 1Kb] eclesiam optinuerunt, id est Eulalius, Eusebius, Eufronius, Placillus, Stefanus, Lentius, Eudoxius, Melitius, Euzotus, Dorotheus, rursus Melitius; quorum idcirco tempora non digessi quod eos hostes potius Christi quam episcopos iudicem.


 [Cod. in marg.: Ciclus decenn. incipit ind. 11.]

345. 24. [CCCXXIII]  Pacatianus et Hilarianus. Iuuencus presbiter, natione Hispanus, euangelia heroicis uersibus explicat.  Porphirius, misso ad Constantinum insigni uolumine, exilio liberatur. [His consulibus ciuitas que prius Byzantium dicta est, mutato nomine, a Constantino Constantinopolis nominatur.]

346. 25. [CCCXXIu]  Dalmatius et Zenophilus. Alexandrie 19. ordinatur episcopus Athanasius. Dedicatur Constantinopolis omnium pene urbium nuditate. Metrorus philosophus agnoscitur.

 347. 26. [CCCXXu]  Optatus et Palinus. Edicto Constantini gentilium templa [subuersa sunt].  [Sanctus Martinus cum esset decem annorum, inuitis parentibus, utpote gentilibus, ad eclesiam confugit seque catecuminum [250 1Kb] fieri postulauit.]

348. 27. [CCCXXuI]  Constantius et Albinus. Constans, filius Constantini, prouehitur ad regnum. Pestilentia et fame innumerabilis multitudo in Siria Ciliciaque [251 1Kb] periit.

349. 28. [CCCXXuII]  Nepotianus et Fecundus. In martirologio: Pridie Kalendas Ianuarii natalis Siluestri pape, qui sedit 23 annis, mensibus 10, diebus 11. Sedit autem ex die Kal. Februarii usque 2. Kal Ianuarii; et sepultus est in cimiterio Priscille,  uia Salaria, miliario 3. ab urbe Roma, 2. Kal. Ianuarii, [Constantio et uolusiano consilibus], et cessauit episcopatus diebus 15. Nota duos menses uacationis episcopatus a 4. Idus Decembris, quo Miliciades papa obiit, usque Kal. Februarii, quo Siluester sedit, et 15 dies postea, quod tempus pontificibus non imputatur. Si ergo ita temporis pontificum aliquid difecit, quorum natale annuatim celebratur, nonne multo magis tempus imperatorum?

Marcus 32 papa post Petrum ordinatur, qui sedit mensibus 8, [predictis consulibus sedit, id est Nepotiano et Fecundo, successit Kal. Febr.]. In decret.: »Domino sancto et apostolici culminis dignitate uenerando Marco sancte Romane et apostolice sedis uniuersalis eclesie pape, Athanasius et uniuersi  Egiptiorum episcopi. Ad uos peruenisse non dubitamus, quanta et qualia ab hereticis et maxime ab Arrianis cotidie patimur, ut etiam uiuere iam nos tedet. In tantum etiam nostra uastauerunt, ut nec ulla ustensilia nobis dimisserunt, libros nostros usque ad minimum incenderunt. Quapropter precamur, pater beatissime, quia non dubitamus apud uos plenaria esse Niceni concili exemplaria, ut illa nobis, que sancte recordationis predecessoris uestri Siluestri fuerunt, sub tuta mittatis stipulatione. Nam quando predicte sinodo cum beate [252 1Kb] memorie Alexandro, digno Deo pontifice nostro, id est Alexandrine ciuitatis episcopo, in diaconatus interfuimus officio, sub nostre presentie testimonio, per beatos uiros uictorem et uincentium presbiteros,  apostolice apocrisiarios, missa sunt predicto pape Siluestro, cum astipulatione subnixa, capitula 70. Sane presentibus nobis 80 in memorata capitula tractata sunt sinodo, scilicet 40 a Grecis, Greca edita linga, et 40 a Latinis, edita Latine. Sed uisum est 318 patribus in predicto Spiritu sancto repletis concilio congregatis, et maxime iam dicto Alexandro et apostolice apocrisiaris, ut decem capitule adunarentur aliis atque congruis in locis insererentur, et ad formam 70 discipulorum uel 70 lingarum tanti et tam excellentis concilii fierent capitula, que omnem christianorum informarent orbem et  omnes sub sacerdotali et christiano nomine degentes una fides et una sacerdotalis atque clericalis regeret norma, nec quicquam a suo discordaret capite. Nunc ergo, qui, ut predictum est, inimici sancte Dei ecclesie, maxime Arrianis, a quibus codidie terimur et expugnamur et opprimimur, prefata 70 Niceni concilii capitula, que de prefata sinodo, iubente iam fato domino meo Alexandro, decreto omnium episcoporum attuli, que etiam coram omnibus recitaui atque transcripsi, sunt igne combusta: obtamus, ut a uestre sancte sedis eclesie auctoritate percipere per presentes ligatos mereamur,« et reliqua .---»Omnibus uenerabilibus fratribus Athanasio et uniuersis Aegiptiorum episcopis, Marcus sancte Romane apostolice sedis  et uniuersalis eclesie episcopus salutem. Doleo, fratres, et nimium contristor super afflictionem uestram« et reliqua . »De capitulorum uestrorum [253 1Kb] Niceni concilii, quibus uos interfuisse litteris uestre fraternitatis significastis, a nostris, qui una uobiscum interfuerunt, diligentioribus requissiuimus collucationibus, qui ita, ut uestre testate sunt littere, omnem nobis ordinem exposuerunt et uestram epistolam per omnia ueram esse testificati sunt; non ut nos aliquid sinistrum uestra ex parte arbitraremur, sed nos et uos illosque absque ulla in posterum titubatione unum sentire obtaremus, et sancta Romana ecclesia, que semper immacculata mansit et Domino iubente [254 1Kb] et beato Petro opem ferente in futuro manebit, sine  ulla hereticorum insultatione firma et immobilis omni tempore persistet. His ita peractis diligenter requirentes, in sancto nostre et apostolice scrinio eadem que sancte recordationis predecessorii meo Siluestro sunt directa, septuaginta, sicut significastis, capitula inlesa inuenimus. Ipsa enim uobis propter auctoritatem et scriptionem [255 1Kb] tantorum patrum et eius magni concilii minime missimus; sed per eadem coram apocrisiaris uestris alia similia, eundem numerum eademque [256 1Kb] et ipsam subscriptionem continentia, uobis scribere et sub certa stipulatione mittere curauimus« et reliqua. Data est 9. Kal. Nouembris, Nepotiano et Fecundo uiris uenerabilibus clarissimis consulibus.---Marcus obiit Non. Octimbris, et sepultus in cimiterio  Balbine, uia Adriatica, quod ipse insistens fecit. 

Iulius papa 33. post Petrum ordinatur, qui sedit annis 16, mensibus 9 [Feliciano consule].

350. 29. [CCCXXuIII]  Felicianus et Titianus. Callocerus in Cypro res nouas molitus, opprimitur. Constantinus cum liberis suis honorificas ad Antonium litteras mittit.

351. 30. [CCCXXIX]  Ursus et Polemius. Tricennalibus Constantini Dalmatius cesar appellatur. Pater rethor Rome gloriosisime docet. Nazari rethoris filia in eloquentia patri cequatur. Tiberianus,  uir disertus, prefectus pretorio, Gallias regit. Eustathius Constantinopolitanus agnoscitur; cuius industria Hierusolimis martirium constructum est.

352. 31. [CCCXXX]  Constantius 2 et Constans.  [Sanctus Martinus cum esset annorum 15, raptus et catenatus, sacramentis militaribus implicatus est, uno tantum seruo comite.  Cum enim esset edictum a regibus, ut ueteranorum filii ad militiam describerentur, prodidit Martinum pater suus, qui felicibus filii actibus inuidebat. Triennium fere ante baptismum in armis fuit, sed innocens a uitiis.  Intra quos tres annos dimedio clamide induit Christum.  Ipse armatam militiam ab adolescentia inter scolares alas sub rege Constantio, dein sub Iuliano cesare  militauit.]  Constantinus [257 1Kb] , extremo uite sue tempore ab Eusebio Nicomidensi episcopo baptistatus, in Arrianum dogma declinat. Quoque usque in presens tempus eclesiarum rapine et totius orbis est secuta discordia. Constantinus cum bellum pareret in Persas, in Acirone, uilla publica iuxta Nicomediam, moritur. Theodorus episcopus in tripertita historia sic *: Constantinus Nicomediam, in Achirone uilla, postquam babtizatus sit ab Eusebio Nicomedense episcopo Arriano, etiam obiit.  Obit [258 1Kb] autem anno 66. etatis, imperii 31, die 25. mensis Maii, his consulibus.

[OROSIUS sic.] Romanorum 43. Constantius imperator anno ab Urbe 1091. cum Constantino et Constante fratribus suis adeptus est imperium, quod 27  annis tenuit, hoc est usque in mensem Nouembrem, in anno 345. post passionem, his consulibus, Cassiodoro teste.

353. 1. [CCCXXXI]  Acyndinus et Proculus. Ablabius prefectus pretorio et multi nobilium occissi. Sapor rex Persarum, Mesopotamia uastata, duobus ferme mensibus Nisibin obsedit. Dalmatius cessar, quem patruus Constantinus consortem regni filis dereliquerat, factione Constantii patruelis et tumultu militari interimitur. Iacobus Nisibenus episcopus agnoscitur; ad cuius preces sepe urbs discrimine liberata est.

354. 2. [CCCXXXII]  Marcellinus et Probinus. Ex hoc loco impietas Arriani, Constantii regis fulta presidio, exiliis, carceribus et uariis afflictionum  modiis [259 1Kb] primum Athanasium, deinde omnes non sue partis episcopos persecuta est. [Iuliusque papa fuit in exilio menses decem; sed post mortem Constantii ad sedem cum gloria reuertitur]. 

355. 3. [CCCXXXIII]  Constantius 3 et Constans  2. Constantinus bellum fratri inferens, iuxta Aquilegiam occiditur. uario euentu aduersum Francos a Constante pugnantur [260 1Kb] .  Multe orientis urbes terre motu horribili conciderunt. [Sanctus [261 1Kb] Martinus, cum esset annorum duodeuiginti, baptizatus est, et transacto tribunatus sui tempore, renuntiaturum se seculo promisit; et pene biennium baptizatus nomine tantum militauit]  In decretali epistola beati Iulii pape ita habetur: »In nomine domini Dei saluatoris nostris Iesu Christi, imperantibus quoque Constantino et Constante augustis anno 4, sub die 8. Kalendarum Octobrium, indictione sexta, presidente sancto ac beatissimo Iulio papa sedis apostolice urbis Rome, propossitis sacrosanctis et uenerabilibus euangeliis, in  eclesia domini Dei saluatoris nostri Iesu Christi que uocatur Constantina, resedentibus etiam uiris uenerabilibus pariterque cum eo audientibus, Benedicto Aquiliensi episcopo, Rufo sanctisimo Fartaniano episcopo, Agapito Rauennatis eclesie episcopo, Iulio Medolanensis eclesie episcopo, Luciano Maurianense episcopo et reliquis cum eis centum ac decem et sex episcopis, Iulius predictus sanctissimus urbis Rome episcopus dixit,« et reliqua . Annus itaque quartus Constantini imperatoris sexta erat indictione, qui est annus 28. Magni Constantini, iuxta cronicam Eusebii uel Bede, incarnationis autem secundum Dionissium 333.

356. 4. [CCCXXXIu]  Placidus [262 1Kb] et Romulus. Audeus in Syria cele clarus habetur; a quo heresis  Audiena.

357. 5. [CCCXXXu]  Leontius et Salustius. Franci a Constante sunt perdomiti, et pax cum eis facta. Hermogenes magister militie Constantinopoli tractus a populo, ob episcopum Paulum, quem regis imperio et Arrianorum factione pellebat. Antiochie dominicum Aureum dedicatur.


[Cod. in marg.: Ciclus solis incipit.]

358. 6. [CCCXXXuI]  Constantius 4 et Constans 3. Macedonius artis plurime in locum Pauli ab Arrianis episcopus subrogatur; a quo heressis Macedoniana. Paulus crudelitate prefecti [263 1Kb] Philippi nam fautor Macedonii partium erat---et Arrianorum insidiis strangulatur.

 359. 7. [CCCXXXuII]  Amantius et Albinus. Maximinus episcopus Triuerorum clarus habetur [* 1Kb] ; a quo Athanasius Alexandrie episcopus, cum a Constantio quereretur ad penam, honorifice susceptus est. Sapor Persarum rex christianos persequitur. Necessaria [264 1Kb] in Ponto subuersa, excepta eclesia et episcopo ceterisque qui ibidem reperti sunt.

 360. 8. [CCCXXXuIII]  Post consul. Amantii et Albini. Titianus uir eloquens prefecturam [265 1Kb] pretorio apud Gallias administrat. Athanasius ad Constantis literas Alexandriam redigitur.

361. 9. [CCCXXXIX]  Rufinus et Eusebius. Dirrachium terre motu corruit, et tribus diebus ac noctibus Roma nutauit [266 1Kb] . Plurimeque Campanie urbes uexate.

362. 10. [CCCLX]  Philippus et Sallia. Magnis rei puplice expensis in Seleucia Sirie portus efficitur. Rursus Sapor tribus mensibus obsidet Nisibin.  Eusebius Emissenus, Arriane signifer factionis, multa conscribit.

363. 11. [CCCXLI]  Limenius et Catulinus. Solis facta est defectio. Bellum Persicum nocturnum apud Singaram, in quo haut dubiam uictoriam militum stoliditate perdidimus. Neque uero illum [267 1Kb] Constantio ex nouem grauis prelis contra Persas bellum fuit. Nam ut alia obmittam, Nisibis obsessa, Bizabde et Amida capte sunt. 40. Maxaminus post Macarium Hierosolimarum episcopus moritur. Post quem eclesiam Arriani inuadunt, id est Cirillus Eutichius, rursus Cirillus Hireneus, tertio Cirillus Hilarius, quarto Cirillus; quorum Cirillus, cum a Maximo fuisset presbiter ordinatus, et post mortem eius ei [268 1Kb] ab Acacio episcopo Cesariensi et ceteris Arrianis episcopatus  promitteretur, si ordinationem Maximi repudiaret, diaconus in eclesia ministrauit; ob quam impietatem sacerdotii mercede pensatus, Heraclium, quem moriens Maximus in suum locum substituerat, uaria fraude sollicitans, de episcopo in presbiterum regradauit.


[Cod. in marg.: Ciclus decenn. 19. inc. ind. 15.]

364. 12. [CCCXLII]  Sergius et Nigridianus. Magnentio apud Augustodurium aripiente imperium, Constans haut longe ab Hispania, in castro cui Helene nomen est, interficitur, anno etatis 30. Quamobrem turbata re puplica, uetranio [269 1Kb] Murse, Nepotianus Rome imperatores facti [270 1Kb] . Rome populus aduersus Magnentiacos rebellans, ab Heracliada senatore proditur. Nepotiani caput philo [271 1Kb] per urbem  circumlatum, multeque proscriptiones nobilium et cedes facte.

365. 13. [CCCXLIII]  Post consul. Sergi et Nigridiani. uetranioni apud Naussum a Constantio regum insigne decretum. Magnentius Murse uictus; in quo prelio Romane uires conciderunt. Gallus, Constantii patruelis, cesar factus.

366. 14. [CCCXLIu]  Constantius 5. et Constans ces. Iulius papa obiit pridie Idus Aprilis, et sepultus est uia Aurelia, miliario [272 1Kb] ab Urbe 3. in cimiterio Calepodii. Qui sub Constantino Arriano,  filio Costantini, mensibus 10 proiectus sit, sed post eius mortem ad suam sedem reuersus.

Liberius 34. papa post Petrum ordinatur, qui sedit annis 18.

367. 15. [CCCXLu]  Constantius 6. et Constans 2. Gallus Iudeos, qui interfectis per noctem militibus arma ad bellandum inuasserant, opressit, cesis [273 1Kb] multis hominum milibus [274 1Kb] usque ad innoxiam etatem, et ciuitates eorum Diocesariam, Tiberiadem et Diospolim et plurima oppida igni tradidit. Nonnulli nobilium Antiochie a Gallo interfecti.

368. 16. [CCCXLuI]  Constantius 7. et Constans 3. Magnentius Lugdoni in palatio propria se manu interficit, et Decentius, frater eius, quem  ad tuendas [275 1Kb] Gallias cesarem misserat, apud Senonas laqueo uitam explet. Gennadius forensis orator insignis habetur. Mineruius Burdigallensis rethor florentissime docet.

369. 17. [CCCXLuII]  Arbitrio et Lollianus. Gallus cesar, sollicitatus a Constantino patrueli, cui in suspicionem ob egregiam indolem uenerat, Histrie occiditur. Siluanus Gallias res nouas molitus, 28 die extinctus est. uictorinus rethor et Donatus grammaticus, preceptor meus [i. e. Hieronimi], Rome insignes habentur; e quibus uictorinus etiam in foro Traiano meruit. Paulinus et Rodanus Galliarum episcopi in exilium ob fidem trusi.

370. 18. [CCCXLuIII]  Constantius 8. et Iulianus. Alchimius et Delfidius rethores in Aquitanica  florentissime docent. Donatus, a quo supra Donatianos in Affrica dici memorauimus, Cartagine pellitur. Quidam sectatores eius Montenses uocantur, eo quod eclesiam Rome primam in monte habere ceperint. Eusebius uercellensis episcopus et Lucifer ac Dionisius Caralitane et Mediolanensis eclesie episcopi, Pancratius quoque Romanus presbiter et Hilarius diaconus, distantibus in[ter] se ab Arrianis et Constantio damnantur exiliis.---Iulianus, frater Galli, Mediolani cesar appellatur.

371. 19. [CCCXLIX]  Constantius 9. et Iulianus 2. Antonius monachus 105. etatis anno in herimo moritur, solitus multis ad se uenientibus de Paulo quodam Thebeo, mire beatitudinis uiro, referre; cuius nos exitum breui libello explicauimus.  Hilarius episcopus Pectauensis factione Saturnini Arelatensis episcopi reliquorumque qui cum eo erant Arrianorum ante triennium in Frigiam pulsus, libros de nostra religione componit. Reliquie [276 1Kb] apostoli Timothei Constantinopolin inuecte. Sarmata, Armato et Macarius, discipuli Antoni, insignes habentur.

Liberius papa Romane ecclesie in exilium mittitur. [Quo in exilium ob fidem truso, omnes clerici iurauerunt, ut nullum alium susciperent. uerum cum Felix ab Arrianis fuisset in sacerdotium substitutus,  plurimi periurauerunt, et post annum cum Felice eiecti sunt; quia Liberius tedio uictus exilii et in heretica prauitate subscribens, Romam quasi uictor intrauerat.  Felix autem depositus de episcopatu suo, habitauit in prediolo suo, uia Portuensi, ubi obiit 4. Kal. Agusti.]  Magne Alamannorum copie apud Argentoratum oppidum Gallie a cessare Iuliano oppresse.

372. 20. [CCCL]  Titianus et Cerealis. Saraceni in monasterium beati Antoni irruentes, Sarmatam [277 1Kb] interficiunt. Constantio Romam ingressio [278 1Kb] , ossa Andree apostoli et Luce euangelize a Constantinopolitanis miro fauore suscepta.

Felix papa 35. post Petrum ordinatur, qui sedit anno uno.

 373. 21. [CCCLI]  Eusebius et Hipatius. Nicomedia terre motu funditus euersa, uicinis urbibus ex parte uexatis. Paulinus [279 1Kb] Triuerorum episcopus in Frigia exulans moritur.  Euanthius eruditissimus grammaticorum Constantinopolin diem obiit, in cuius locum ex Africa Chrestus adducitur.---Liberius papa de exilio reuertitur.

374. 22. [CCCLII]  Constantius 10. u. C. conss. Sinodus apud Ariminum et Seleuciam Isauria facta, in qua antiqua patrum fides decem primum legatorum, [dehinc omnium proditio damnata est]. Honoratus ex prefecto pretorio Galliarum primus Constantinopoli prefectus urbi factus. Gratianus, qui nunc imperator, nascitur. Hilarius [Pictauiensis episcopus] cum apud Constantinopolim librum pro  se Constantio porrexisset, ad Gallias redit. Macedonius Constantinopoli pellitur. Omnes pene toto orbe eclesie sub nomine pacis et regis Arrianorum consortio polluntur.

375. 23. [CCCLIII]  Iulianus u. C. conss. Constantinopoli eclesiarum maxima dedicatur. Meletius Sebastie Armeniorum [280 1Kb] ab Acatio et Georgio episcopis Arrianis Antiochiam transfertur. Et post non grande temporis interuallum, cum presbiteros qui ab Eudoxio antecessore suo depossiti fuerant suscepisset, exilii iustissimam causam subita fidei mutatione delusit.

376. 24. [CCCLIu]  Faurus u. C. cons. [Gallia per Hilarium Arminensis perfidie dolos  damnat.]

377. 25. [CCCLu]  Florentius u. C. cons. [Heresis Antropomorphitarum in Syria et Macedonia et Constantinopoli oritur.]

378. 26. [CCCLuI]. Mamertinus u. C.

379. 27. [CCCLuII]. Neuitta u. C. [Theodorus episcopus in tripartita eclesiastica historia  sic: Constantinus [281 1Kb] Mopscrenis inter Ciliciam Cappadociamque moritur, anno etatis 45.] Constantinopolim ueniens, tertia die mensis Nouimbris obiit.

 Romanorum 44. Iulianus secundum omnes regnauit annis 2, mensibus 8, hoc est usque Kal. Iulii, in anno 348. post passionem. Sub quo hi consules fuerunt, teste Cassiodoro.

380. 1. [CCCLuIII]  Iulianus 4. u. C. conssul. Iuliano ad idolorum cultu conuerso blanda persecutio fuit, illiciens magis quam implens [282 1Kb] ad sacrificandum; in qua multi ex nostris uoluntate propria corruerunt. Georgio per seditionem populi incenso, qui in locum Athanassi ab Arrianis fuerat ordinatus, Athanasius Alexandriam reuertitur. Eusebius et Lucifer de exilio regrediuntur. E quibus Lucifer, adscitis duobus aliis confessoribus, Paulinum, Eustachi episcopi presbiterum, qui se nunquam hereticorum communione polluerat, in parte chatolica Antiochie  episcopum facit.

381. 2. [CCCLIX]  Salustius u. C. conss. Proheressius sofista Atheniensis, lege data ne christiani liberalium artium doctores essent, cum sibi specialiter Iulianus concederet ut christianus doceret, scolam sponte deseruit. Aemilianus ob ararium [283 1Kb] subuersionem Dorosthori a uicario incenditur. Aeclesie Antiochie clause, et grauissima imminentis persecutionis procella Dei uoluntate sopita est.

382. 3. [CCCLX]  Iulianus 5. u. C. conss. Iulianus in odium Christi templum Hierosolimis Iudeis reparare permissit, atque ex omnibus prouincis Iudei collecti noua templi fundamenta iecerent; sed subito nocte aborto terrimotu, saxa ab ima fundamentorum  excussa, longe lateque sparsa sunt, igneusque globus ab interiore ede templi plurimos eorum suo prostrauit incendio. Quo terrore reliqui pauefacti, Christum confitebantur inuiti. Et ne hoc cassu crederent factum, sequenti nocte in uestimentis cunctorum apparuit crucis signum.  Rome passi Piscus presbiter, Priscilianus, Benedicta femina, Pimenius presbiter, Gordianus, Demetria uirgo, Iohannes presbiter, item Iohannes et Paulus, Faustus et Dafrosa; in Hostia Hilarianus Hierosolimorum episcopus, Quiriacus et Iudas; Alexandrie Gallicanus; uercellis Eusebius episcopus; Aretia ciuitate Donatus episcopus; Antiochia Theodericus presbiter.  Iulianus in Persas profectus, nostrum post  uictoriam diis sanginem uouerat; ubi a quodam simulato perfuga ad deserta perductus, cum fame et siti apostatam perdidisset exercitum et inconsultius a suorum erraret agminibus, ab ouio [284 1Kb] forte hostium equite conto ilia perfossus interiit, anno etatis 32.  Et cum missiset manum in uulnere, et [sanguinem] aspergeret in erem, dixit: »uicisti, Galilee,« id est Christe.  Sic enim etiam christianos semper appellat [Galileos]. Obiit autem die 6 Kal. Iulii.  Et sequenti die Iouianus  ex primicerio domesticorum imperator factus est [teste Theodoro episcopo  et Eutropio tunc uiuente].  [Sanctus [285 1Kb]  Elifius, postquam presente Iuliano cesare decollatus est, quia deos adorare noluit, surrexit, et ambabus manibus per unum miliare portauit caput suum in montem excelsum; eique rupis albus gremium suum aperiens, concauum aptumque locum dedit super se sedenti. Mons autem dicitur mons sancti Elifii, in quo iuxta predictum lapidem super sepulchrum eius oratorium constructum est, inter Frumentosam et Grandim medius, ab utraque miliaribus senis, ab aquilone Tullensem urbem habens, ab austro uero Grandim tenens. Passus est autem in prato ameno in ripa fluminis nomine uera 17. Kal. Nou.]

 Romanorum 45. Iouinianus secundum omnes regnauit mensibus 8, hoc est usque ad Kal. Martii, in anno 349. post passionem. Sub quo hi consules fuerunt, teste Cassiodoro.


[Cod. in marg.: Ciclus 20. decenn. inc. ind. quarta.]

383. 1. [CCCLXI]  Iouianus et uarronianus. Iouinianus rerum necessitate compulsus, Nisibin et magnam Mesopotamie partem Sapori Persarum regi tradidit. Sinodus Antiochie Melitus et suis facta, in qua homousion omeoque [286 1Kb] reiectis, medium inter hoc omeeusion Macedonianum dogma uindicauerunt. [Homousion Patri dicitur Christus ob unitatem substantie diuine cum Patre et Spiritu sancto]  Iouinianus crudelitate [287 1Kb] siue odore prunarum, quas nimias adoleri iusserat, et nitore  parietum recenti textura, quod graue quiescentibus fuit, Dedaste obiit, anno etatis 34. Obiit autem 14. Kal. Martii, ut in predicta eclesiastica historia legitur . Post quem, cum exercitus uenisset in Neceam Bithinie, 25. die mensis Februarii, ualentianum, tribunum scutariorum, e Pannonia, Cibalensis, appellauit augustum, qui fratrem ualentem [Constantinopolim] secum regere fecit .

Romanorum 46. ualenti[ni]anus cum fratre ualente regnauit annis 11, mensibus 5, hoc est usque Kal. Octimbres, in anno 360. post passionem Domini. Sub quo hi consules fuerunt, teste Cassiodoro.

384. 1. [CCCLXII]  ualentinianus et ualens.  ualentinianus egregius alias imperator et Aureliano moribus similis, nisi quod seueritatem eius nimiam interpretantur. Apollinaris Laodicenus episcopus multimoda nostre religionis scripta componit.

385. 2. [CCCLXIII]  Gratianus et Dagalaifus. Terre motu per totam orbem facto, mare litus egreditur. Et Sicilie multarumque insularum urbes innumerabiles oppressere. Procopius, qui apud Constantinopolim tirannidem inuaserat, apud  Frigiam Salutarem extinctus, et plurimi Procopiane partis cesi atque proscripti. Liberius papa obiit 8. Kalend. Maii .

Damasus 36. papa post Petrum ann. 19.  Et post non multum tempus Ursinus a quibusdam episcopus constitutus, [Sicinium cum suis inuadit, quo Damasiane partis populo confluente, crudelissime interfectiones diuersi sexus perpetrate. ualens ab Eudoxio Arrianorum episcopo baptizatus, nostros persequitur].  [In gestis pontificum sic: Felix, natione Romanus, ex patre Anastasio, sedit anno 1, mensibus 3, et reliqua. Hic declarauit Constantinum, filium Constantini, hereticum, et secundo rebaptizatum ab Eusebio Nicomediense episcopo, iuxta Nicomediam in Aquilone uilla; et pro hoc declarato  ab eodem Constantino agusto, filio Constantini agusti, capite truncatur 3. Idus Nouembris, in ciuitate Corana; et exinde clerici eum rapientes, sepelierunt in basilica sua, quam fecit cum esset presbiter, 12. Kalend. Decembris, uia Aurelia, in miliario secundo; et cesauit episcopatus diebus 38. Hic emit agrum circa eandem basilicam, et dedit eidem eclesie, quam fecit in uia Aurelia. Fecit ordinationes in urbe Roma, per mensem Decembrem, presbiteros 21, diaconos 5, episcopos per diuersa loca 19.]


[Cod. in marg.: Ciclus solis incipit.]

386. 3. [CCCLXIu]  Lubicinus et Iouinus. Gratianus, ualentiniani filius, Ambianis imperator factus, [his consulibus, teste Cassiodoro]. Tanta  Constantinopolim est orta tempestas, ut mire magnitudinis decidens grando nonnullos hominum interfecerit. Apud Atrebatas lana e celo pluuie mixta defluxit.

387. 4. [CCCLXu]  ualentinianus 2. et ualens 2. Hilarius episcopus Pectauis moritur. Nicea, que sepe antea corruerat, terre motu funditus euersa. Libanius Antiochenus rethor insignis habetur.

388. 5. [CCCLXuI]  ualentinianus N. P. et uictor. A Costantinopoli [288 1Kb] a ualente reditur. Haitanaricus rex Gothorum christianos, persecutione commota, plurimos interfecit, et de propriis sedibus in Romanum expellit solum. Eusebius uercellensis episcopus moritur

 389. 6. [CCCLXuII]  ualentinianus 3. et ualens 3. Constantinopoli apostolorum martirium dedicatur. Magna fames in Frigia, Lucifer, Caralitanus episcopus moritur, qui cum Gregorio episcopo Hispaniarum et Philone Libye nunquam se Arriane miscuit prauitati.

390. 7. [CCCLXuIII]  Gratianus 2. et Probus. Maximinus prefectus annone maleficos ab imperatore  inuestigare iussus, plurimos Rome nobilium ocidit. ualentinus in Britannia, antequam [tyrannidem] inuaderet, oppressus. Presbiter iniquissime decollatur, quod Octauianum ex proconsule apud se latitantem perdere noluisset.

391. 8. [CCCLXIX]  Modestus et Arintheus. Didimus Alexandrinus multa de nostro dogmate per notarios commentatur, qui post quintum natiuitatis sue annum luminibus orbatur, elementorum quoque ignarus fuit. Illiricus [289 1Kb] Equitius comes iniquissimus [290 1Kb] tributorum exactionibus ante prouincias, quas regebat, quam a barbaris uastarentur, erasit [291 1Kb] .

392. 9. [CCCLXX]  ualentinianus 4. et ualens 4. Eunomius, discipulis Aetii, Constantinopoli  agnoscitur, a quo heresis Eunomiana. Saxones cessi Dehusone [292 1Kb] in regione Francorum. Burgundiorum 80 ferme milia, quod nunquam antea, ad Renum descenderunt. Clearchus prefectus urbi Constantinopoli agnoscitur, a quo necesaria et diu exspectata uotis aqua ciuitati inducitur. Alexandrie 20 ordinatus episcopus Petrus, qui post ualentis interitum tam [293 1Kb] facilis in recipiendis hereticis fuit, ut nonnulis suspicionem accepte pecunie intulerit [Sanctus Martinus anno 56 sue etatis, dominico die, quarto Nonas Iulii, in archiepiscopatum Turonum Gallie ciuitatis consecratur, in quo 26 annis sanctissime uixit.  Tempore [294 1Kb] quo primus episcopus datus est sanctus Martinus ualentinianus tum maior rerum potiebatur. Noluit  surgere ante Martinum, donec sellam regiam et nates regis ignis incendisset, et sic solio suo superbus rex excutitur, et Martino inuitus assurgit.]

393. 10. [CCCLXXI]  Gratianus 3. et Equitius. Melantius, nobilissima mulierum Romanorum et Marcellini quondam consulis filia, unito [295 1Kb] pretore tunc urbano filio derelicto, Hierosolimam nauigauit; ubi tanto uirtutum precipueque humilitatis miraculo fuit, ut Tecle nomen acceperit.

394. 11. [CCCLXXII]  Pro c. Gratiani 4. et Equitii. Post Auxentii seram mortem Mediolani Ambrosio episcopo constituto, omnis ad fidem rectam Italia conuertitur. Aquilienses clerici quasi chorus beatorum habentur. Quia superiori anno Sarmate Pannonias uastauerunt, idem consules permansere.  Theodorus sic : Pior monachus ambulando edebat, ne sua carni placeret. Pambus noluit plus uno uersu, id est »dixi custodiam uias meas« discere, dum ipsum compleret. Qui interroganti se de eodem uersu sic respondit: »uix 49 annis ipsum implere possum.« Qui rogante episcopo  Athanasio, ut ab herimo secum ueniret ad Alexandriam, fleuit [de ornatu] mulieris. Macarius Aegiptius, Macarius [que] Alexandrinus. Aemonius cum Athanasio ueniret Romam, nullum ibi uidit, nisi basilicam Petri et Pauli; qui ad episcopatum tractus, ne episcopus esset, suam abscidit aurem. Iohannes pater trium milium monachorum. Serapion pater 10 milium monachorum. Dioscoros pater 100 monachorum, qui ante communionem conscentias singulorum fratrum pendebat. Theona 35 annis tacuit. Hellin ignem in sinu portabat. Helias 110 monachus presbiter in herimo, solus annis 70. Apellis faber ferrum ex fornace crudem trahens manu, nocte faciem demonis, fingentis se in forma mulieris pulcre, percussit.  Isidorus suum clausit monasterium, intus habens necessaria. Apollo annis 40 in solitudine exteriore. Dortheus, cuius cibus erat panis 6 unciarum et unus fasciculus holeris et aqua. Piamon presbiter, cui aliquando offerenti corpus sacrum angelus circa altare apparuit, nomina absentium delens fratrumque presentium scribens. Marcus, cui angelus hora communionis Christi corpus prebuit. Moises uassas fratrum nocte aqua implebat per 10 stadios uel 20 aut 30 trahens, qui quatuor latrones suum hospitium inuastantes ligauit, crastino dorso eos in commune fratrum portaturus. Paulus pater 50 monachorum. Stephanus per annos 40 probatus et magno Antonio notissimus, deinde ita tribulatus, ut membra eius absciderentur. Iulianus Accepsemas  per 70 annos in cella reclusus nec uissus nec locutus tandiu. [Sanctus  Patricius nascitur in Britania insula ex patre nomine Calpuirn, presbiter fuit ipse Calpuirn [296 1Kb] filius diaconi nomine Fotid. Mater autem erat Patricii Conchess, soror sancti Martini de Gallia. Sucat nomen in baptismate. Cothrege  diambe icfogna docet hartreb. Magonius a Germano, Patricius, id est pater ciuium a papa Celestino.]

395. 12. [CCCLXXIII]  ualens 5. et ualentinianus.  His consulibus ualentinianus contra ligatos Sauromatarum uehementi commotus furore, eruptione uenarum, quod Grece appoplexis uocatur, fluxu sanginis 17. die mensis Septembris, etatis anno 54, imperii autem 11,  mense 5, Brigitione obiit.

Romanorum 47. ualens cum Gratiano et ualentiano, filio fratris sui, secundum omnes annis 4, hoc est usque Kal. Octobris, in anno 364. post passionem. Sub quo hi consules fuerunt, teste Cassiodoro.

 396. 1. [CCCLXXIu]  Gratianus 4. et Merobaudes. ualens, lege data ut monachi militarent, nolentes fustibus iussit interfici. Thedosius Theodossi postea imperatoris pater, et plurimi nobilium occissi.  Fotinus in Galatia moritur, a quo Footinianorum dogma iudaicum [297 1Kb] . Bassilius Cessariensis episcopus Capadocie clarus habetur, qui multa continentie et ingenii bona uno superbie malo perdidit.

397. 2. [CCCLXXu.]  ualens 6. u. C. conss. Alamoinorum 30 circiter milia apud Argentarium oppidum Galliarum ab exercitu Gratiani strata, Florentinus, Bonosus et Rufinus insignes monachi habentur. E quibus Florentinus tam missericors in egentes fuit, ut uulgo pater pauperum nominatus  sit. Gens Hunorum Gothos uastat; qui a Romanis sine armorum depossitione suscepti, per auaritiam Maximi ducis fame ad rebellandum coacti sunt. Superatis in congressione Romanis, Gothi funduntur in Tracia.

398. 3. [CCCLXXuI]  ualentinianus 11. u. C. ualens de Antiochia exire compulsus, sera penitentia nostros de exilis reuocat [298 1Kb] .

 Lacrimabile bellum in Trachia, in quo, deserente equitum presidio, Romane legiones a Gotis cincte, usque ad internicionem cesse sunt. Ipse imperator ualens, cum sagitta saucius fugeret et ob dolorem sepe equo laberetur, ad cuiusdam uillule cassam deportatus est;  quo persequentibus eum barbaris, et incensa domo, sepultura  quoque caruit. Hucusque Hieronimus.  [Cassiodorus sic: Cui successit in Oriente Theodosius, Theodosii filius, quem sibi in consortium regni Gratianus asciuit. Gratianus itaque cum quatuordecem regnaret annis, cum Theodosio regnat annis 6. Sub quo hi consules fuere. Anni ergo quatuordecem sunt, teste Cassiodoro, ab anno tertio ualentiniani, in quo Gratianus imperator factus est, Lubicinio [299 1Kb] et Iouino consulibus, usque in mortem ualentis et usque imperium secundum Gratiani.]

 Romanorum 48. Gratianus cum fratre ualentiniano regnauit omne tempus annis sex, hoc est usque Kal. Octobris, in anno 370 post passionem. Sub quo hi consules fuerunt, teste Cassiodoro.

 399. 1. [CCCLXXuII]  Ausonius et Olibrius. Gratianus post mortem patrui Theothossium, Theodossi filium, in consortium adscripsit imperii; eique regnum tradit Orientis. Ea tempestate Priscillianus episcopus de Gallis ex Manicheorum et Gnosticorum dogmate heressim nominis sui condidit.

400. 2. [CCCLXXuIII]  Gratianus 5. et Theodosius. Ambrosius episcopus pro chatolica fide multa sublimiter rescripsit. [Ambrosius [300 1Kb] clarus his consulibus.]

 401. 3. [CCCLXXIX]  Siagrius et Eucherius. Martinus episcopus Turrinorum [301 1Kb] apud Constantinopolim quintadecima die qua fuerat susceptus occiditur.  [His consulibus, teste Cassiodoro, sanctus Martinus Turonice ciuitatis episcopus in Gallia clarus habetur.]


[cod. in marg., Ciclum 21. decenn. inc. ind. octaua.]

402. 4. [CCCLXXX] Antoricus et Siagrius. Sanctus Teophilus Alexandrie episcopus computum centum annorum cursu Theodosio, [filio] Gratiani, dedicauit, [consulatu Antoni et Siagri incipiente].  Sinodus centum quinquaginta patrum in Augusta urbe contra Macedonum, sub Damasso papa et Gratiano.  Roma natalis sancti Damassi pape 3. Idus Decembr., uia Ardiatina, in basilica  sua, qui sedit annis 18.  Hic constituit psalmos die noctuque per omnes eclesias decantari.

403. 5. [CCCLXXXI]  Merobaudes 2. et Saturninus.  Arcadius, Theodossii imperatoris filius, appellatur augustus. Sanctus Martinus episcopus Turonum Gallie ciuitatis clarus.

404. 6. [CCCLXXXII]  Ricomer et Glearchus. Honorius, Theodossi filius, nascitur.

 Ursinus, qui et Siricius, 37. papa annis 15 [302 1Kb] .

His consulibus in Britania seditione [303 1Kb] militum Maximus imperator est factus; qui mox ad Gallias transfretante, Gratianus Parisis Merobaude magistro militum proditione superatus, fugiens Lugduni  captus atque occissus est.  Maximus uictorem filium suum consortem regni facit.

Romanorum 49. Theodosius, filius Gratiani, cum ualentiniano patruo suo regnauit annis 11, mensibus 4, hoc est usque [ad] Kal. Februarii, in anno 382. post passionem. Sub quo hi consules fuerunt, teste Cassiodoro.

405. 1. [CCCLXXXIII]  Arcadius et Bauto u. C. Hieronimus presbiter hoc tempore in Betlehem toto iam mundo clarus habitauit, egregio ingenio et studio uniuerse eclesie seruiens.

406. 2. [CCCLXXXIu]  Honorius et Euodius. Priscilianus in sinodo Burdigalensi damnandum se intelligens, ad imperatorem Maximum peruolauit,  auditusque Triueris ab Ebodio prefecto pretorio, gladio addictus est, cum Eutrotia, Delfi [304 1Kb] rectoris coniuge, et Latretano aliisque erroris consortibus.

407. 3. [CCCLXXXu]  ualentinianus 3. et Eutropius. Burdigalem quedam Priscilliani discipula, nomine Urbita, ob impietatis pertinatiam per seditionem uulgi lapidibus extincta est.

408. 4. [CCCLXXXuI]  Theodosius 2. et Cynegius. Maximus tirannus a ualentiniano et Theodosio imperatoribus, in tertio ab Aquileia lapide, spoliatus indumentis regiis, sistitur et capite damnatur; cuius  filius uictor eodem anno ab Arbogaste est interfectus in Gallia *.

Alia manu in marg. add.: His temporibus sanctus Albanus martirizatur.

409. 5. [CCCLXXXuII]  Timasius et Promotus. Itacius et Ursatius episcopi ob necem Priscilliani, cuius accusatores fuerunt, eclesie communione priuantur.

410. 6. [CCCLXXXuIII]  ualentinianus 4. et Neoterius. Hieronimus librum de illustribus uiris eclesie ad annum octauum Theodosii conscripsit. [Sanctus Patricius cum duabus sororibus suis, id est Lupuit et Tigris, uenditur in Hiberniam. Sanctus quidem Patricius uenditur ad regem nomine Miluc  , filius nepotis Buain, in aquilone Hibernie,  cuius porcorum pastor erat Patricius, et uictor angelus loquebatur sepe cum eo. Due uero sorores eius uendite sunt in Conelle Muirtemne [* 1Kb] .]

411. 7. [CCCLXXXIX]  Titanus et Simmachus. Iohannes monacus anchorita clara habetur.

412. 8. [CCCXC]  Arcadius et Rufus. ualentianus ad uite fastidium nimia Arbogastis magistri militum austeritate perductus, laqueo apud uienne periit. Arbogastes magister exercitus, mortuo ualentiniano, cuius exitu grauabatur, Eugenium in Gallia facit imperatorem.

413. 9. [CCCXCI]  Theodostus 3. et Abundantius 2. [A circio et ab aquilone Scotti et Picti uastant insulam Britanniam.]


 [Cod. in marg., Ciclus solis inc.]

414. 10. [CCCXCII]  Arcadius 3. et Honorius 2.  Iohannes monacus, ornatus profhetie gratia, Theodosio consulente de euentu belli, quod aduersum Eugenium mouebat, uictorem futurum predixit.

415. 11. [CCCXCIII]  Olibrius et Prouinus. Theodossius Eugenium tirannum uincit et perimit. Agustinus, beati Ambrossi discipulus, multa facundia doctrinaque excellens, Ippone regione Affrice  episcopus ordinatur. Claudianus peta insignis habetur.

416. 12. [CCCXCIu] Theodosius imperator die 17. mensis Ianuarii, anno etatis 60. Mediolani obiit, sicut in tripartita historia eclesiatica legitur [305 1Kb] . . [Cum sanctum Patricium noluit dominus suus dimittere, nisi pro massa aurea, seruauit sanctus Patricius precepto uictoris angeli quidam porcorum, quorum custos fuit Patricius et pastor; qui fodit massam auream, quam sanctus Patricius domino suo pro se.]

Romanorum 50. Arcadius, filius Theodosii, cum fratre Honorio secundum omnes regnauit annis 14, mensibus 3, hoc est usque Kal. Maii, in anno 396. post passionem. Sub quo hi consules fuerunt.

 417. 1. [CCCXCu]  Arcadius 4. et Honorius 3. Donatus Epiri [306 1Kb] episcopus draconem ingentem necauit, expuens in ore eius, quem octo iuga boum ad locum incendi uix trahere potuerunt. Ideo incensus est, ne putredo eius erem corrumperet.

418. 2. [CCCXCuI]  Cesarius et Atticus. Concilium Cartaginis, ubi Ipponensis concilii statuta firmantur et inseruntur. [Sanctus Martinus nocte dominica obiit, Cesario et Attico conss.]  (Sanctus [307 1Kb] Martinus Turonum episcopus octoagesimo primo etatis sue anno, episcopatus uero uigesimo sexto, obiit media nocte dominica, Cesario et Attico uu. conss.]

419. 3. [CCCXCuII]  Honorius 4. et  Eutichianus. Siricius papa obiit 9. Kal. Martii. Anastasius 38. papa post Petrum sedit annis 5. Hic constituit ut quottienscumque euangelia sacra recitantur, sacerdotes non sedeant, sed curui stent.

420. 4. [CCCXCuIII]  Manlius et Theodorus. Cum hoc consulatum inierat Eutropius eunuchus, qui mox et honore et uita deiectus est. [Anno 4. Eugenius occiditur.]


[Cod. in marg., Ciclus 22. ind. 12. incipit.]

421. 5. [CCCXCIX]  Stillico et Aurelianus. Gothi Italiam, Alaricho et Radagaiso ducibus, ingressi.

422. 6. [CCCC]  uincentius et Frauitus. Iohannes Constantinopolitanus et Theophilus Alexandrinus illustres episcopi habentur; et utrumque  obscurauit discordia, que eo usque processit, ut Iohannes a Theophilo oppressus, Pontum in exilium perurgetur; cum tamen communionem eius maxima parte episcoporum, Romane pontificis exemplum secuta, seruauerit.

423. 7. [CCCCI]  Arcadius 5. et Honorius 5. Pollentie aduersus Gothos uehementer utriusque partis clade pugnatum est.

424. 8. [CCCCII]  Theodosius augustus et Rumoridus. Anastasius papa obiit 5. Kal. Maii.

 Innocentius 39. papa annis 13. cathedram tenuit.  [Innocentius papa constituit in sabbato ieiunium celebrari, quia in eo in sepulcro erat Dominus, et discipuli ieiunauerunt.] [Sanctus Patricius cum esset 30 annorum, ueniens Turoniam, tonditur a sancto Martino tonsura monachica, quia seruilem tonsuram antea hucusque habuit. Deinde trans Alpes iuit in occidentalem partem australem Italie ad Germanum episcopum ciuitatis nomine Alsiodorus, et legit apud eum 30 annis diuinam scripturam in insula nomine Alanensis.]

425. 9. [CCCCIII]  Honorius 6. et Aristentus. Cartaginense concilium habitum de Donatistis [Hir.  Sancta [308 1Kb] et beata Paula obiit 7. Kal. Febr., tertia sabbati post solis occubitum, sepulta  est 5. Kal. earundem, Honori augusto 6. et Aresthenio consulibus.]

426. 10. [CCCCIu]  Stillicon et Antemius. Ragadaisus, in Tuscia multis Gothorum milibus [309 1Kb] cessis, ducente exercitum Stilicone, superatus et captus est.

427. 11. [CCCCu]  Arcadius 6. et Probus. uandali et Alani Gallias, traiecto Reno, 3. Kal. Ianuarii ingressi.

428. 12. [CCCCuI]  Honorius 7. et Theodosius 2. Constantinus in Britania tirannus exoritur, et ad Gallias transit.

429. 13. [CCCCuII]  Bassus uir u. conss. Corpora propfetarum Ambacuc et Michehe sanctorum reuelat Deus.

 430. 14. [CCCCuIII]  Philippus u. u. con. Archadius imperator Constantinopoli obiit Kal. Maii, sicut in predicta historia eclesiastica legitur .

Romanorum 51. Honorius cum Theodosio, fratris sui filio, secundum omnes regnauit annis 15, hoc est usque Kal. Maii, in anno 411. post passionem.

431. 1. [CCCCIX]  Honorius 8. et Theodosius 3. Wandali Hispanias occupauerunt. Attalus Rome imperator factus, qui mox priuatus regno Gothis cohesit [310 1Kb] .

432. 2. [CCCCX]  uaran et Tertullus. Roma a Gothis Alarico duce capta, et ob hoc solus fuit orientalium partium consul, quod et sequenti anno obseruatum.

433. 3. [CCCCXI]  Theodosius 4. conss. Constantinus  apud Arelatense oppidum uictus et captus; cuius filium Constantem, in Hispanis regnare orsum, Gerontius comes, in Maximum quendam tyrannidem transferens interemerat.

434. 4. [CCCCXII]  Honorius 9. et Theodosius 5. Maximo in Ispania regno ablato uita concessa est, eo quod modestia humilitatisque [311 1Kb] minis  affectati imperii [312 1Kb] inuidiam non merebatur. Gothi a [313 1Kb] rege Thaulfo Gallias ingressi. Eodem tempore Heros, uir sanctus et beati Martini discipulus, cum Arelatensi oppido episcopus presideret, a populo eiusdem ciuitatis insons et nulli insimulationi obnoxius, pulsus est. In quo eius locum Patroclus ordinatus, amicus et familiaris Constantii magistri militum; cuius per ipsum gratia querebatur. Inter episcopos regionis illius magnarum discordiarum materia fuit.

435. 5. [CCCCXIII]  Lucius u. C. conss. Lucio clarissimo uiro consul. Huius collega in consulatu Herodianus fuit, qui nouarum in Affrica rerum reus, et honorem et uita amissit. Burgundiones partem Gallie propinquam Reno optinuerunt. Iouinus et Sebastianus fratres, in Gallia regno arepto,  perempti sunt. Hac tempestate Pelagius Bruto [314 1Kb] dogma nominis sui contra gratiam Christi, Celestio et Iuliano adiutoribus, exerit, multosque in suum errorem trahit, predicans unumquemque ad iustitiam uoluntate propria regi, tantumque accipere gratie, quantum meru[er]it, quia peccatum [Ade] ipsum solum leserit. Unde et uolentibus possibile sit, ut etiam posteros eius obstrinxerit, omni carere peccato; omnesque paruulos tam insontes nasci quam primus homo ante preuaricationem fuit; nec ideo baptizandos ut peccato ex[sol]uantur, sed ut sacramento adoptionis honorentur.

436. 6. [CCCCXIu]  Constantius et Constans. Atthalus a Gothorum consilio et presidio [315 1Kb] tyrannidem  presumit in Gallias.

437. 7. [CCCCXu] Honorius 10. et Theodosius 6. [Anno septimo imperii imperatoris Honorii] consulatu iam Honorii decies et Theodosii sexies, incarnationis autem iuxta Dionissium anno quadringentissimo 15, indictione 13, sanctus Lucianus presbiter Hierosolimis, in epistola quam scripsit de inuentione beatissimi corporis protomartiris Stephani sanctorumque Gamalielis Nicodimi et Abidon  sicut sibi reuelatum est a Domino, inter cetera etiam de ipso eodem anno manifeste demonstrarat ita: »Die parasceue, hoc est [feria] sexta, que est 3. Non. Decimbris, consulatu Honerii 10 et Theodosii 6. augustorum « et reliqua. Regularibus ergo septem mensis Decembris proiectis, remanent  concurrentes quatuor anni predicti, hoc est Kal. Decembris feria quarta, et 4. Non [316 1Kb] Dec. feria quinta, et 3. Non. Decembris feria sexta, anno [7.] Honorii, consulatu predicto, quo corpora sacra a Domino sunt reuelata. Scribsit ipsam reuelationem Greco sermone ad omnium [eclesiarum] personam; quam Auitus presbyter, Hispanus genere,  in Latinum uertit eloquium, et adiecta epistola sua, per Orosium orientalibus dedit . Qui Orosius ad loca sancta Hierusalem perueniens, quo eum Augustinus ad Hieronimum pro discenda anime ratione miserat, reliquias sancti Stephani accepit, et patriam reuersus, primus intulit occidenti.  [Atthalus a Gothis ad Hispanias migrantibus neglectus et presidio carens capitur. Ataulfus, a quodam socru uulneratus, obiit, regnumque eius Wanlia, peremtis qui idem cupere intellegebantur, inuasit. Pelagianis [317 1Kb] a papa Innocentio predamnatis Afrorum uigore et maxime Augustini episcopi industria resistebatur [318 1Kb] .

438. 8. [CCCCXuI]  Theodosius 7. et Pallidus. Placidam, Theodosii imperatoris filiam, quam  Rome Gothi ceperant, quamque Ataulfus coniugem habuerat, Wanliam pacem Honori expetens, reddit, eiusque nuptias Constantius promeretur.  Innocentius papa obiit 4. Kal. Augusti.

Zosimus papa quadragesimus post Petrum tenet cathedram annis 4.

439. 9. [CCCCXuII]  Honorius 11. et Constantius 2. Honorius Romam triumpho ingreditur, preeunte currum eius Attalo, quem libare [319 1Kb]  uiuere iussit exulem.--- Dimidia posterior pars epistole Pascassini episcopi ad papam Leonem: »Non ergo nos dies una longius possita terreat, ne cum hoc uitamus incurramus errorem. Sicut tempore beate recordationis domini mei predecessoris uestri Zosimi anno consulatus Honorii  augusti 11. et Constantii 2., tunc enim cum declinaretur ne 10. Kal. Maii die pascha teneretur, celebratum est 8. die Kal. April., id est pro embolisimo communis est annus tentus, et error grauissimus est ortus, in tantum ut misterio certo, quia dono Spiritus sancti ministratur, hec ueritas probaretur; quod propterea credidi exponendum, quia locus ipse etiam sancto atque a me uenerando fratri meo diacono Libano notissimus est. Cuius misterii miraculum tale est. Quedam uilissima possessio Meltinas appellatur in montibus arduis et siluis densissimis constituta; illic perparua atque uili opera constituta eclesia est. In cuius babtizerio nocte sacrosancta paschali babtizandi hora cum nullus canalis, nulla sit fistula, nec aqua omnino uicina, fons ex sese repletur.  Paucisque [320 1Kb] qui fuerunt consecratis, cum deductorium nullum [habeat], ut aqua uenerat, discendit. Tunc ergo, ut supradixi, sub sancte memorie domino quondam meo ac beatissimo papa Zosimo, cum apud occidentales error ortus fuisset, consuetis lectionibus nocte sacra discussis, cum presbiter secundum morem baptizandi horam requireret, usque ad lucem aqua non ueniente, non consecrati,  qui babtizandi fuerunt, recesserunt. Ut ergo breuiter narrem, illa nocte, que luciscebat in die dominica 10. die Kal. Maii, fons sacer hora competenti repletus est. Euidenti ergo miraculo claruit occidentalium partium fuisse errorem. Hec prout potui uel epistolaris breuitas passa est, iubente [apostolatu uestro, rescripsi].«


[Cod. in marg. Ciclus 23. decenn. inc. indict. prima.]

440. 10. [CCCCXuIII]  Honorius 12 et Theodosius 8. Hoc tempore Constantius, seruus Christi, ex uicario Rome habitans, et pro gratia Dei deuotissime Pelagianis resistens, factione eorundem multa pertulit, que illum sanctis confessoribus sociauerunt. Concilio apud Cartaginem habito 214 uel amplius episcoporum, ad papam Zosimum sinodi  decreta perlata sunt; quibus probatis, per totum mundum heressis Pelagiana damnata est. ualentianus, Constanti et Placidie filius, nascitur 5. Nonas Iulias. Carthagis concilium contra Pelagianos.  Zosimus papa obiit 7. Kal. Ianuarii.

441. 11. [CCCCXIX]  Monaxius et Plinta. Constantius pacem firmat cum Wanlia, data eidem ad inhabitandum secunda Aquitania et quibusdam ciuitatibus confinium prouinciarum.

Bonifatius papa 41. post Petrum ordinatur, qui sedit ann. 4.


[Cod. in marg., Ciclus solus inc,]

442. 12. [CCCCXX]  Theodosius 9. et Constantius 3. Constantius ab Honorio in consortium regni  adsumitur. Hieronimus presbiter moritur, anno etatis sue nonagesimo primo. 11. Kal. Octobris.

443. 13. [CCCCXXI]  Agricola et Eustachius. Constantinus imperator obiit.  Bonifatius papa decreuit seruum clericum non fieri nec obnoxium curie uel cuiuslibet rei.

444. 14. [CCCCXXII]  Honorius 13. et Theodosius 10. Hoc tempore exercitus ad Hispanias contra Wandalos missus est, cui Castinus dux fuit; qui Bonifacium, uirum bellicis artibus preclarum, inepto et iniurioso imperio ab expeditionis sue societate auertit. Nam ille periculosum sibi atque indignum ratus eum sequi quem discordem superbientemque expertus esset, celeriter se ad portum Urbis atque inde ad Affricam proripuit. Idque rei puplice multorum [laborum] initium fuit.  Bonifatius  papa obiit 8. Kal. Nouimbris.

445. 15. [CCCCXXIII]  Marinianus et Asclepiodatus. Placidia augusta, a fratre Honorio pulsa, ad Orientem cum Honorio et ualentiano proficiscitur 

Celestinus 42. papa post Petrum annis 9.

Honorius Romam obiit, et regnum eius Iohannes accepit [321 1Kb] .

 Romanorum 52. Theodosius minor, Archadii filius, annis 27, hoc est usque Kal. Maii, in anno 438. post passionem. Sub quo hi consules fuerunt.

446. 1. [CCCCXXIu]  Castinus et uictor. Theodosius ualentinianum, amite sue filium, cessarem facit, et cum augusta matre ad recipiendum occidentalem mittit imperium. Quo tempore Iohannes, dum Affricam, quam Bonifatius obtinebat, bello reposcit, ad defensionem sui infirmior factus est.

447. 2. [CCCCXXu]  Theodosius 11. et ualentinianus. Placidia augusta et ualentianus cesar mira felicitate Iohannem tirannum opprimunt, et regnum uictores recipiunt, data uenia Aetio, eo quod Uni, quos per ipsum Iohannes acceperat, eiusdem studio ad propria reuersi sunt. Castinus autem in  exilium actus est, quia uidebatur Iohannes sine eonibentia ipsius regnum non potuisse presumere. ualentianus decreto Theodossi augustus appellatur. Archilar, nobile oppidum Galliarum, a Gothis multa ui oppugnatum est, donec imminente Aetio non impunito accederent [322 1Kb] .

448. 3, [CCCCXXuI]  Theodosius 12. et ualentinianus 2. Patroclus Arelatensis episcopus a tribuno quodam barbaro multis uulneribus laniatus occiditur. . Quod facinus ad occultam iussionem Felicis magistri militum referebatur, cuius impulsu, creditur, etiam Titus diaconus uir sanctus, Rome peccunias pauperibus distribuens, iuteremptus est.

 449. 4. [CCCCXXuII]  Hierius et Ardabures. Bonifatius, cuius intra Affricam potentia gloriaque augebatur, bellum ad arbitrium Felicis, qui ad Italiam uenire abnuebat, puplico nomine inlatum [323 1Kb] est, ducibus Maborno [324 1Kb] et Caluione et Saonece, cuius proditione Abortius [324 1Kb] et Galiuio, dum Bonifatium obsident, interempti sunt; moxque ipse a Bonifatio dolo detentus est atque occissus. Exinde gentibus que uti nauibus [325 1Kb] nesciebant, dum a certantibus in auxilium uocantur, mare peruium factum est; bellique contra Bonifatium cepti in Signisuultum [326 1Kb] cura translata est. Gens Wandalorum ab Hispania ad Affricam transit.

450. 5. [CCCCXXuIII]  Felix et Taurus. Nestoriusque Constantinopolitanus episcopus nouum  eclissis molitur errorem inducere, predicans Christum ex Maria hominem tantum, non etiam [Deum] natum, eique diuinitatem collatam esse pro merito. Cui impietati precipue Quirilli Alexandrini episcopi industria et pape Celestini repugnauit auctoritas. Pars Galliarum propinqua Rheno, quam Franci possidendam occupauerunt, ab Aetio comite recepta.

451. 6. [CCCCXXIX]  Florentius et Dionisius. Felice ad patriam dignitatem prouecto, Aetius magister militum factus est. Agricola Pelagianus, Seueriani episcopi Pelagiani filius, ecclesias Brittannie  dogmatis sui insinuatione corrupit; sed ad actionem Palladi diaconi papa Celestinus Germanum Autisidiorensem episcopum uice sua mittit, et desturbatis hereticis, Britannos ad catholicam fidem redigit.  Celestinus papa constituit, ut psalmi Dauid centesimi quinquagesimi ante sacrificium antiphonatim decantarentur; nam antea epistola et sanctum euangelium recitarentur.

452. 7. [CCCCXXX]  Theodosius 13. et ualentinianus 3. Aetius cum Felicem cum uxore Paudussia et Grannitum diaconum . . . [327 1Kb]  Sanctus Augustinus, etatis anno 76. obiit 5. Kal. Septimbris, cum in clericatu uel episcopatu annos 40 compleret.

453. 8. [CCCCXXXI]  Bassus et Antiochus. Sinodus  apud Effessum ducentorum sacerdotum. Nestorius cum heressim nominis sui et cum multis Pelagianis, qui cognatum errori suo turbabant [328 1Kb] dogma, damnatur. Ad Scotos in Christum credentes ordinatus a papa Celestino Palladius, primus episcopus missus est. [Post ipsum] sanctus Patricius, genere Brittus, a sancto Celestino papa consecratur, [et] ad archiepiscopatum Hibernensem [mittitur]; ubi [per annos sexaginta] signis atque mirabilibus predicans, totam insolam Hiberniam conuertit ad fidem.

454. 9. [CCCCXXXII]  Aetius et ualerius. Bonifacius ab Africa ad Italiam per Urbem uenit, accepit magistri militum dignitatem; qui cum resistentem sibi Aetium in prelio superasset, paucos post dies morbo extinctus est.  Celestinus  papa obiit 6. Idus Aprilis.

Sixtus 43. papa post Petrum annis 8.

 Aetius uero, cum depossita potestate agro suo degeret, ibique eum quidam inimicus repentino incursu opprimere temptasset, perfugus ad Urbem, atque illinc ad Dalmatias, deinde per Pannonias ad Hunos peruenit, quorum amicitia auxilioque ussus, pacem principum atque interpolate potestatis optinuit.

455. 10. [CCCCXXXIII]  Theodosius 14. et Maximus. Eudoxia, uxor Theodosii imperatoris, ab Hierosolimis remeauit, beatissimi Stephani protomartiris reliquias, que in bassilica sancti Laurentii possite uenerantur, secum defferens.

456. 11. [CCCCXXXIu]  Aspar et Ariouindus.  Sixtus papa fecit bassilicam matris Domini, que ab antiquis Libere nominabatur.

457. 12. [CCCCXXXu]  Theodosius 15. et ualentinianus 4. Pax facta cum Wandalis, data eis ad habitandum Affrice portio. Eodem tempore Gundicarium Burgundionum regem, intra Gallias habitantem, Aetius bello obtinuit, pacemque eius [329 1Kb] supplicanti; qua non diu potitus est, siquidem illum Uni cum populo suo stirpe deleuerunt.

458. 13. [CCCCXXXuI]  Hisidorus et Senator. Gothi pacis placita pertubant, et plura municipia  uicina sedibus suis occupant, Narbonensi oppido maxime infesti. Quod cum diu obsidione fame laboraret, per Latorium comitem ab utroque periculo liberatum est; siquidem per singulos equites binis tritici modis aduectis, strenuissime hostes in fugam uertit, et ciuitatem annona adiuuerit.

459. 14. [CCCCXXXuII]  Aethius et Sigisuultus. Bellum aduersus Gothos, Hunis auxiliantibus, geritur. In Affrica Gisiricus rex Wandalorum intra habitationis sue limites uolens catholicam fidem in Arrianam impietatem subuertere, quosdam nostrorum episcopos eotenus persecutus est, ut eos priuatos iure basilicarum suarum, etiam ciuitatibus pelleret, cum ipsorum constantiam nullis superbissimi  regis terroribus cederent. ualentinianus augustus ad Theodosium principem Constantinopolim proficiscitur, filiamque eius in matrimonium accepit. Eodem anno piraticam barbari exercuerunt. Per idem tempus quatuor Hispani uiri, Archadius, Probus, Paschasius et Euticius, dudum apud Geisericum merito sapientie et fidelis obsequii clarique habebantur; quos rex ut copulatiores sibi faceret, in Arrianam sectam transire precepit. At illi hoc facinus constantissime respuentes, excitato in rapidissimam iram barbaro, primum proscripti, deinde exilio acti, ac postremum diuersis mortibus interempti, illustri martirio mirabiliter occubuerunt. Puer autem, Paulillus nomine, frater Paschassi et Euticii, pro elegantia forme atque ingeni admodum  regi acceptus, cum a professione atque amore chatholice fidei nullis minis pertubari possit, diu fustibus cessus et ad infimam seruitutem damnatus est; ideo, ut apparet, non interfectus, ne de superata peritia impii etiam illa etas gloriaretur . Sanctus Cirillus Alexandrinus episcopus ciclum nonaginta quinque annorum componit, incipiens ab anno 153. Diocletiani  .

460. 15. [CCCCXXXuIII]  Theodosius 16. et Faustus. Diabolus, in speciem Moisi Iudeis in Creta apparens, per mare pede sic ato ad terram repromisionis eos perducere repromittit, sed plurimis mersis et necatis, reliqui salui facti, ad Christi gratiam conuertuntur.

 461. 16. [CCCCXXXIX]  Theodosius 17. et Festus. Hac tempestate Iulianus Athelensis, iactantissimus Pelagiani erroris asertor, quem dudum amissi episcopatus intemperans cupido exagitabat, multimoda arte fallendi correctionis spem preferens, molitus est in communionem ecclesie irrepens. His insidiis Xistus papa diaconi Leonis ortatu uigilanter [occurens], nullum additum pestiferis conatibus patere permissit. Et ita omnes chatolicos de retectione fallacis bestie gauderet [330 1Kb] , quasi tunc  primum superbissimam heressin apostolicus gladius detruncauisset. Pax cum Gothis facta, cum eam post ancipitis pugne lacrimabile experimentum humilius quam unquam antea proposcisent. Aetio rebus que in Gallea componebantur intento, Geisericus, de cuius amicitia nichil metuebatur, Carthaginem dolo pacis inuadit, omnesque opes eius, excruciatis diuerso tormentorum genere [ciuibus, in ius suum] uertit. Nec ab ecclesiarum dispoliatione abstinens, quas et sacris uassis exinanitas et sacerdotum administratione priuatas, non iam diuini cultus loca, sed suorum iussit esse habitacula.  In uniuersum capti[ui] populi ordinem seuus, sed precipue nobilitati et religioni infensus, ut non discerneretur, hominibus magis [quam] Deo bellum  intulisse.

462. 17. [CCCCXL]  ualentinianus 5. et Anatolius. Defuncto Sixto episcopo, 40 amplius diebus Romana eclesia sine antistite fuit, mirabile pace atque patientie diaconi Leonis exspectans, qui tunc inter Aetium atque et Albinum amicitias integrande Gallie detinebat. Leo igitur, legatione puplica accitus, et gaudenti patrie presentatus, 44. papa Romane eclesie consecratur, sedens per annos 21.  Geisericus Siciliam grauiter affligens, accepto nuntio Sebastiani, ab Hispania ad Affricam transito, celeriter Carthaginem redit, ratus periculosum sibi ac suis fore, si uir bellandi peritus recipiende Cartagini incubuisset .

463. 18. [CCCCXLI]  Cyrus uir clarissimus  consul. Theodossius imperator bellum contra Wandalos mouet, Ariobindo et Ansila atque Germano ducibus cum magna classe directis, qui, longis cunctationibus negotium differentes, Sicilie magis oneri quam Affrice presidio fuere.

464. 19. [CCCCXLII]  Dioscorus et Eudoxius. Hunis Tracias et Illiricum seua depopulatione uastantibus, exercitus qui in Sicilia morabatur, ad defensionem orientalium prouinciarum reuertitur. Cum Giserico autem et ualentiniano augusto pax confirmata, et certis spatis Affrica inter utrumque diuissa est.

465. 20. [CCCCXLIII]  Maximus 2. et Paternus. Hoc tempore plurimos Manicheos intra  Urbem latere diligentia pape Leonis innotuit, qui eos de secretis suis erutos et oculis totius eclesie puplicatos, omnes dogmatis sui turpitudines damnare fecit et prodere, incensis eorum codicibus.

466. 21. [CCCCXLIu]  Theodosius 18. et Albinus. Hoc anno pascha [dominicum] celebratum est 9. Kal. Maii, nec erratum erat, quia in die 11. Kalend. earundem dies passionis fuit; ob cuius reuerentiam natalis urbis Rome sine Circensibus transit.---Incipit epistola Pascassini episcopi ad papam Leonem, iubentem sibi rescribi questione  orta [de eodem anno]: »Domino uiro sancto atque beatissimo« . . .  »Non nos dies una longius possita terreat« et reliqua, que in anno 11. [331 1Kb] Honorii de hac epistola prediximus. Annus itaque 417. incarnationis secundum Dionissium est annus 9. [332 1Kb] Honorii, et annus 444. incarnationis secundum Dionissium est annus [21. Theodosii].

467. 22. [CCCCXLu]  ualentinianus 6. et Nonius. Leo constituit in missa dicere »Sanctum sacrificium immaculatam hostiam;« et monacham non accipere uelamen capitis benedictum ab episcopo, nissi prius fuerit uirginitas eius probata.

468. 23. [CCCCXLuI]  Ethius 3. et Simmachus. Brittani a Scotis et Pictis superantur. Quos subiectionem  Romanis pro auxilio promittentes mis a legio liberans, Scotos a Brittania proiecit; ac domum reuersura precepit Brittanis, murum trans insulam inter duo maria statuere. Quo cispite magis quam lapide constructo, ut dicessere Romani, Scoti aduecti in nauibus, Brittanicos quasi maturam segitem obuiantes sibi cedunt, calcant, deuorant. Iterum petenti [333 1Kb] auxilia Romani recurrant, et Scottos fugant, et cum Brittanis murum inter urbes saxo solidum a mare usque ad mare collocant, et in littore meridiani maris, unde hostes metuebantur, turres per interualla ad prospectum maris statuunt. Recedente uero a Britania Romano exercitu, Scoti et Picti redeunt, et totam Brittaniam ab aquilone muro tenus et ipso interrupto capiunt. Brittani uero  epistolam lacrimabilem ad Ethium, Romane potestatis uirum, ter consulem, mittunt, anno 23. imperii Theodosii, sed nec auxilium impetrant. Reuertuntur domum Scoti, et post non multum tempus reuersuri Picti, extremam Brittanie patrem tum primum et deinceps inhabitaturi [334 1Kb] detinent. Brittani autem unanimo consilio cum rege suo uertigerno Anglos, quasi defensores patrie, ad se inuitandos elegerunt. Sed exceptos impugnatores senserunt, conficta occasione quod pro se militantibus Britones minus sufficientius stipiendia darent.

469. 24. [CCCCXLuII]  Alibius et Ardabures. Euticies heressiarces Constantinapolis presbiter, fretus Theodosii augusti amicitiis, conatus est non perfectum hominem in Christo asserere [335 1Kb] ;  contra quem Flauianus, eiusdem urbis episcopus, suscipiens, cum sacerdotibus suis damnatus est, auctore Dioscoro Alexandrie urbis episcopo. Contra quem papa Leo missit episcopum, presbiterum et diaconum, qui iniuriam passi Flauianum nuntiant in defensione  chatholica per iniurias grauissimas deffecisse.


[Cod. in marg., Ciclus solis incipit.]

470. 25. [CCCCXLuIII]  Postumianus et Zeno. Theodossius imperator pro deffensione Euticetis Leonem papam Urbis ad se uocat. Qui dum ire uellet, a populo prohibitus, presbiteros et diacones direxit.

471. 26. [CCCCXLIX]  Asturius et Protogenes. Iterum uocati chatolici audiendi.

472. 27. [CCCCL] ualentinianus 6. et Abienus. Concilium in Ephesso [ [336 1Kb] .  Theodossius imperator cum magna pompa a Placidia et Leone cum omni senatu deductus est, et in mausoleo ad apostolum Petrum depossitus est. [* 2Kb]

 Romanorum 53. Marcianus secundum alios regnauit annis 7. iuxta autem eum qui historia tunc conscripsit  annis 8, secundum historiam Romanam annis 7, mensibus 2, hoc est usque quasi Kalendas  Iulii, in anno 445. post passionem. Sub quo hi consules fuerunt, teste Cassiodoro.

473. 1. [CCCCLI]  Marcianus et Adelfius u. C. Pugna facta in Gallis inter Aetium et Atilanum regem Hunorum cum utriusque populi cede Attila fugatus est in Gallias superiores.

 474. 2. [CCCCLII]  Herculanus et Asporacius. Iohannes babtista duobus monachis caput suum iuxta Herodis habitaculum reuelat; quod Emessam Fenice urbem cum magno honore perlatum est. Gens Anglorum siue Saxorum Brittaniam tribus longis nauibus aduechitur; totam pene insulam ab oriente ad occidentem subigit.

475. 3. [CCCCLIII]  Opilio et uincomalus. Sinodus Calcidonensis facta, ubi Eutiches et Dioscorus damnati. Sanctus Leo papa sic : »De paschali obseruantia sancte memorie Theophilus ad augustum Theothosium seniorem scribens, per centum annos a primo predicti principis consulatu degessit ordinem diei festi; cuius instructionis 74 nunc annus euoluitur, quo Opilione consule 2 Idus  Aprilis celebrata est sacra solemnitas.

476. 4. [CCCCLIu] Aethius et Studius. Unde [336* 1Kb] sequenti [337 1Kb] anno Nonas Aprilis consequenter« et reliqua. Sed annus, qui erit 76, ut uidetur discordat; siquidem in 8 die Kalend. Maii pascha constituitur, cum 15 Kalend. Maii, ut uidetur, deberet fieri . Ordinatus episcopus Deogratias in basilica Fausti die dominica 8 Kalend. Nouembris. ualentinianus augustus 11 Kal. Octobr. Ethium patricium et Betium Kartagine  occidit.

477. 5. [CCCCLu]  ualentinianus 8 et Antemius. ualentinianus autem ab amicis Ethii 13 Kal. Aprilis [in campo Martio] occiditur . Maximus uero, uir gemini consulatus et patricie dignitatis, alia die 12 Kal. Aprilis, Rome sumpsit imperium.  Post mensem autem alterum, nuntiato ei ex Africa Geserici regis aduentu, multisque nobilibus popularibus ex Urbe fugientibus, cum Maximus, data abeundi cunctis licentia, trepidus uellet abscedere, 77 adepti imperii die a famulis ualentiniani delaniatus est, et membratim in Tiberim proiectus, sepultura quoque caruit. Post hec consecuta est multis digna lacrimis Romana captiuitas, cum enim Urbem omni presidio uacuam Gesericus obtinuit, 4 Idus Iulii, feria 3, occurrente sibi papa Leone episcopo sancto extra portas. Cuius supplicatio ita eum Deo agente liniuit, ut cum omnia potestati eius essent tradita, ciuitati sibi ab igne tamen et cede et supplicio abstineretur. Roma uero per 14 dies secura et libera scrutatione omnibus opibus  suis euacuata [338 1Kb] est; multaque milia captiuorum, prout cuique etate uel arte placuerat, cum regina et filiabus eius, Cartaginem abducta. Hoc anno, id est 455 incarnationis iuxta Dionissium, pascha dominicum 8 die Kal. Maii recte celebratum est, ordinatione sancti Theophili [339 1Kb] ; quod sanctus papa post Leo 15 Kalend. Maii potius obseruandum protestaretur.

 478. 6. [CCCCLuI]  uaran et Iohannes. Post Maximum Auitus in Gallias assumpsit imperium.


[Cod. in marg. Cyclus 25 decenn. incipit indictione 9.]

479. 7. [CCCCLuII]  Constantinus et Rufus. Auitus Placentie depossuit imperium [340 1Kb] ; Marciano defuncto apud Constantinopolim, Leo Orientis, Maiorianus Italie suscepit imperium [* 3Kb] . Sub quibus hi consules fuerunt, teste Cassiodoro.

 Romanorum 54. Leo secundum omnes regnauit annis 17, et hoc est usque Kal. Iulii, in anno 461 post passionem, his consulibus, teste Cassiodoro.

 480. 1. [CCCCLuIII]  Leo Augustus et Maiorianus Augustus. Maiorianus in Affricam mouit procinctum.

481. 2. [CCCCLIX]  Ricimer et Patricius. Alexandria et Aegiptus errore Dioscorii heretici languescit.

482. 3. [CCCCLX]  Magnus et Apollonius. Heressis Acephallorum, Calchidonense concilium impugnantium, apparuit. Acepalli autem dicuntur, id est sine capite, quia auctor eius non apparuit.

483. 4. [CCCCLXI]  Seuerinus et Dagalaifus  Maiorianus iuxta Dertonam ciuitatem 8 Idus Augusti occiditur, immissione Ricimeris; cui Seuerum, natione Lucanum, Rauenne succedere fecit in regnum. [Leo [341 1Kb] papa obiit 4 Kal. Iulii .]

 484. 5. [CCCCLXII] Leo 2 et Seuerus. Hilarius 45 papa consecratur 2 Idus Nouembris, quod tenet annis 7, mensibus 6.

485. 6. [CCCCLXIII]  Basilius et uiuianus. Theodorus episcopus ciuitatis, que Cirie dicitur, eo quod a Ciro rege Persarum condita, scribit de uera incarnatione dominica contra Eutichen et Dioscorum, qui negauit humanam carnem in Christo. uictorius [342 1Kb] , iubente papa Hilario, scripsit paschalem circulum 532 annorum.

486. 7. [CCCCLXIu]  Rusticus et Olibrius. Beorgor rex Alanorum apud Pergamum a patricio Ricimere peremptus est.

487. 8. [CCCCLXu]  Arminericus et Basiliscus. Seuerus Rome in palatio fraude Ricemeris ueneno  peremitur.

488. 9. [CCCCLXuI]  Leo iunior 3 consulatu. Theodorus predictus episcopus Cirie scribit historiam eclesiasticam, que Tripertita dicitur , a fine librorum Eusebii, id est ab anno 20 Constantini Magni, usque ad tempus huius Leonis imperatoris, quo et ipse episcopus obiit.

489. 10. [CCCCLXuII]  Puseus et Iohannes. Anthemius a Leone imperatore ad Italiam mittitur, qui tertio [ab] Urbe miliario, in loco Brontontas, suscepit imperium.

490. 11. [CCCCLXuIII]  Anthemius Augustus 2 conss. Marcellinus occiditur in Sicilia.

491. 12. (CCCCLXIX]  Marcianus et Zeno u. C. Arabundus imperium temptans, iussu Anthemi  exilio [deportatur].

492. 13. [CCCCLXX]  Seuerus et Iordannes. Romanus patricius, affectans imperium, [capitaliter] truncatur. Hilarius papa obiit 9 Kal. Martii.

Simplicius papa 46 post Petrum, qui sedit annis 15.

493. 14. [CCCCLXXI]  Leo augustus 4 et Probianus. Aspar affectate tirannidis Constantinopoli a Leone imperatore occiditur.

 494. 15. [CCCCLXXII]  Festus et Marcianus. Patricius Recimer, Rome facto imperatore Olibrio, Anthemium, contra reuerentiam principis et ius affinitatis, cum graui clade ciuitatis extinguit; qui 40 die glorie sue defunctus est. Olybrius autem mense septimo imperii uitam exigit.

495. 16. [CCCCLXXIII]  Leo augustus 5 conss. Gundibado hortante, Glicerius Rauenne sumpsit imperium. Eodem anno Leo imperator nepotem suum Leonem consortem facit imperii.

496. 17. [CCCCLXXIu]  Leo iunior augustus 6 conss. Nepos Rome Glicerio successit in regno. Leo imperator hoc anno obiit. Hec Cassiodorus Iordanis episcopus sic in cronica ab eo hoc tempore compossita, sic quoque : Leo Leonem iuniorem,  ex Ariagne filia nepotem suum in imperio ordinans orientali, anno 16 imperii sui obiit.

 Romanorum 55. Leo iunior mox paucis mensibus puerile, ordinante tamen patre, rexisset imperium, manu sua generum suum Zenonem coronans imperatoremque constituens, rebus humanis excessit. Zenon autem natione Isaurus, gener Leonis imperatoris, regnauit annis 17. Hec Iordanis episcopus, et hoc est iuxta Romanam historiam quod Leo senior tamen regnauit annis 16 ac mensibus 6  , hoc est usque Kal. Ianuarii.--- In eodem anno 16, quo Leo obiit, Theodricus  rex Romam obtinuit, tempore Leonis iunioris.

Romanorum 56. Zenon regnauit secundum omnes  annis 17, hoc est usque Kal. Ianuarii, in anno 479 post passionem. Sub quo hi consules fuerunt, teste Cassiodoro.

497. 1. [CCCCLXXu]  Pro consul. Leonis aug. iunioris. Orestes, Nepote in Dalmatias fugato, filio Augustulo dedit imperium.

498. 2. [CCCCLXXuI]  Basiliscus 2 et Armatus. Ab Odouacre Orestes et frater eius Paulus occissi sunt; nomenque regis Odouacer assumpsit.

499. 3. [CCCCLXXuII]  Pro cons. Basilici et Armati. Iste Zennon Leonem, augusti filium, interficere quesiuit.

500. 4. [CCCCLXXuIII] Ellus u. C. conssul. Sed [343 1Kb] mater eius pro eo alium forma similem optulit.

 501. 5. [CCCCLXXIX] Zenon aug. 2 conss. Leonem [343 1Kb] uero occulte clericum fecit.

502. 6. [CCCCLXXX] Basilius iunior conss. Quique [343 1Kb] in clericatu usque ad Iustini tempora uixit.

503. 7. [CCCCLXXXI]  Placidus u. C. conss. Odouacer in Dalmatiis Oduiam uincit et perimit.

504. 8. [CCCCLXXXII]  Seuerinus u. C. conss. Simplicius papa Acatium Constantinopolitanum  episcopum et Petrum Alexandrinum episcopum Euticianos damnat.

505. 9. [CCCCLXXXIII]  Faustus u. C. conss. Corpus Barnabe apostoli et euangelium Mathei eius stilo scriptum reperitur, ipso reuelante.

506. 10. [CCCCLXXXIu]  Theodericus et uenantius. Apostolicus papa Simplicius obiit 6. Non. Martii.

Felix papa 47 post Petrum ordinatur, qui sedit annis 8.

507. 11. [CCCCLXXXu]  Simmachus u. C. Honoricus rex Wandalorum Arrianus, in Affrica exulatis defugatisque plus quam 334 episcopis chatolicis, eclesias clausit, plebem uaris afficit suppiliciis; et quidem innumeris abscidens manus, linguas  precidit, nec tamen loquellam chatholice confessionis eripere potuit.

508. 12. [CCCCLXXXuI]  Decius et Longinus. Felix papa etiam damnauit Acatium et Petrum episcopos Euticihenos.

509. 13. (CCCCLXXXuII]  Betius u. C. conss. Odouacer, Feba rege Rugorum uicto captoque, regnum potitus est.

510. 14. [CCCCLXXXuIII]  Dynamius et Sifidius. Theodricus rex intrauit Italiam, [his consulibus, teste Cassiodoro].

511. 15. [CCCCLXXXIX]  Probinus et Eusebius. Cui Odouacer ad Isontium pugnam parans, uictus cum tota gente fugatus est. Iterum [eodem anno uerone] pugna uincitur Odouacer.

 512. 16. [CCCCXC]  Faustus iunior conss. Theodricus ad Ducam fluuium Odouacrem uincit [tertio certamine], et Rauennam fugiens obsidetur.

513. 17. [CCCCXCI]  Olibrius iunior conss. Odouacer cum Erudis [344 1Kb] egressus Rauenna nocte, ad pontem Candidiani a Theodrico memorabile certamine superatur. Tunc Wandali, pace suppliciter postulata, a Sicilie solita depredatione cessarunt.

[Eodem anno Zeno imperator obiit.] [Sanctus Patricius Hibernie archiepiscopus, annorum 132  [345 1Kb] , beatissimo fine obiit. Annorum 16 uenditur, 6 annis in seruitute, 40 [346 1Kb] in Romanis partibus, 70  [347 1Kb] annis in Hibernia predicauit  .

Romanorum 57. Anastasius secundum omnes regnauit annis 27, hoc est Kal. Maii, anno 506 post passionem.  Sub quo hi consules fuerunt.

514. 1. [CCCCXCII]  Anastasius Augustus et Rufus. Hic duas naturas, id est humanitatis et dietatis [348 1Kb] , secundum Eutichium negauit [in Christo].


[Cod in marg., Ciclus decenn. 27 incipit ind. 2.]

515. 2. [CCCCXCIII] Albinus u. C. consul. Gelasius papa 48 post Petrum, qui sedit annis 4, mensibus 10.

 516. 3. [CCCCXCIu]  Asterius et Presidius. Teodricus rex Rauennam ingressus, Odauacrem [molientem] sibi insidias occidit.

517. 4. [CCCCXCu]  uictor u. C. conss. Gelassius papa Menesium episcopum, a Felice papa damnatum, eclesie sue restituit.

518. 5. [CCCCXCXuI]  Paulus u. C. conss. Gelasius papa libros contra Eutichen et Nestorium componit, et obiit 13. Kalend. Decembris.

519. 6. [CCCCXCXuII]  Anastasius augustus 2. conss. Anastasius imperator nullius meruit inimicorum suorum uindictam audire, sicut nec ipse eclesie iura seruauit.

Anastasius papa 49 post Petrum, qui sedit anno 1, mensibus 6.

 520. 7. [CCCCXCXuIII]  Paulinus et Iohannes. Trasmundus Wandalorum rex chatolicas eclesias, et 225 episcopos exilio in Sardiniam missit.  Anastasius papa obiit 5. Kal. Iunii. [Anastasius papa uoluit occulte reuocare Achatium Constantinopolitanum episcopum damnatum, et non potuit; qui etiam diuino nutu percussus est.]

521. 8. [CCCCXCXIX]  Iohannes u. C. Simmachus papa 50. post Petrum annis 15. [Propter electionem Simmachi pape et Laurentii Festus exconsul nobilissimus et exconsul Probinus ex parte Laurentii aduersus Faustum exconsulem ceterosque ex parte Simmachi in medio Urbis cedes et homicidia fecerunt, clericosque multos occiderunt. Unde etiam sanctus Paschasius diaconus post mortem  suam in pena positus erat, quia contra populum in electione Laurentii usque in finem uite sue permansit; sicut in Dialogo legitur.  Et hoc fuit peccatum minimum, id est culpa ignorantie, quia ipse putauit rectius coram Deo quod fecit, quam aliter.] [Simplicius papa fuit a consulatu Paulini usque ad consulatum Senatoris secundum [349 1Kb] .]

522. 9. [D]  Patricius et Hipatius u. C. Rex Theodricus Romam uenit; et senatum affabiliter tractat.

523. 10. [DI]  Auienus et Pompeius. Theodricus Rex Romane plebi donauit annonas.

524. 11. [DII]  Auienus iunior et Probus.  Rex Theodricus aquam Rauennam perduxit, [cuius formam sumptu proprio instaurauit, que longis antea fuerat ad solum reducta temporibus.]

525. 12. [DIII]  Cetheus u. C. conss. uirtute domini [regis] Theodrici, uictis uulgaribus, Sirmium recepit Italia.

526. 13. [DIu]  Theodorus et Sabinianus.  Simmachus papa multa eclesiarum [opera] a fundamentis creauit, uel prisca renouauit.


[Cod. in marg., Ciclus solis incipit.]

527. 14. [Du] Messala et Ariobinna. Ad [350 1Kb] beatum Petrum et beatum Paulum et beatum Laurentium pauperibus habitacula [construxit.]

528. 15. [DuI] Anastasius augustus 3. et uenantius. Et omni anno per Africam uel Sardiniam episcopis qui in exilio erant peccunie et uestes ministrabat.

529. 16. [DuII]  uenantius iunior et Celer. Thedricus contra Francos mittit exercitum.

530. 17. [DuIII] Importunus u. C. Qui [351 1Kb] Gallias Francorum depredatione confusas, uictis hostibus ac fugatis, suo adquessiuit imperio.

531. 18. [DIX]  Betius u. C. conss. Apud  Cartaginem Olympius [quidam] Arrianus in balneis sanctam Trinitatem blasfemat.

532. 19. [DX] Felix et Secundinus. Sed [352 1Kb] statim, ignis iacula imminente, uisibiliter est combustus.

533. 20. [DXI]  Paulus et Muschianus. Barnabas quoque quidam Arrianus episcopus dum contra regulam fidei quendam babtizans dixisset: »Babtizo te, Barrabas, in nomine Patris per Filium in Spiritu sancto,« statim aqua, que fuerat ad babtizandum deportata, nusquam comparuit. Quod aspiciens qui babtizandus erat, confestim ad eclesiam chatolicam abiit, et babtismum Christi suscepit.

Iste [353 1Kb] annus natiuitatis Domini secundum cursum solis et lune 2. continetur

 534. 21. [DXII] Probus et Clementinus.


[Cod. in marg. Ciclus 28. decenn. incipit ind. sexta.]

535. 22. [DXIII]  Senator u. C. conss. Fulgentius episcopus in confessione fidei et scientia floruit.

536. 23. [DXIu]  Cassiodorus consul sic; »Me etiam consule, in uestrorum laude temporum, adunato [clero uel] populo Romano, [eclesie] rediit optata concordia.«

537. 24. [DXu]  Florentinus et Anthemius. Theodricus rex filiam suam Amalasuintam Eutarico uiro glorioso copulauit, [Deo auspice]. [Simmachus papa obiit 14. Kal. Agusti.]

Hormista papa 51, post Petrum qui sedit annis 8. [Hormisdas [354 1Kb] prefuit a consulatu Senatoris usque  ad consulatum Simmachi et Bethii.]

538. 25. [DXuI]  Petrus u. C. conss. Eutharicus Cillica a senatu et plebe exceptus est ad consulatum.

539. 26. [DXuII]  Eutharicus Cillica et Iustinus. Hormista papa compossuit clerum psalmisque erudiuit.

540. 27. [DXuIII]  Anastasius 4. u. C. Hormista papa missit Ennodium Ticiniensem episcopum  aliosque ad Anastasium imperatorem docendum.  Anastasius uero spernens et heresi fauens Euthicetis, cum chatolicos insecutus est diuersis partibus et partibus [355 1Kb] , inimicorum uallatus agminibus, sepe congemens, diuino fulmine periit. Iordanis episcopus historiam tunc ita scripsit: Anastasius imperator merens et furens, maior octogenario etatis anno regnique 28, rebus humanis excessit. [* 1Kb]

 Romanorum 58. Iustinus senior secundum historiam Romanam et Iordanem episcopum, qui tunc cronicam compossuit et uixit, imperauit annis 9, iuxta autem Bedam tantum annis 8, hoc est usque Kal. Ian. in anno [514. post passionem].

541. 1. [DXIX]  Rusticus et uitalis u. C. Iustinus nomen hereticorum cepit extingere, eorumque ubique eclesias catholice consecrari.

542. 2. [DXX]  ualerius et Iustinianus. Iustinus Amantium prepossitum palatii et Andream cubicularium occidit, Miselem et Ardaburem cubicularios Sardicam in exilium missit.

543. 3. [DXXI]  Simmachus et Betius. Hormista papa obiit 8. Idus Augusti, [his consulibus,  secundum gesta pontificum, id est, Maximo [356 1Kb] ]. [Sancta [357 1Kb] Brigita Scotta uirgo in Hibernia obiit.]

544. 4. [DXXII] Maximus u. C. consul. Iohannes 52 papa annis 2, mensibus 10, [his consulibus, secundum gesta pontificum].

545. 5. [DXXIII]  Opilo et Iustinus agustus. Theodricus autem, Arrianus imperator Italie, Iohannem papam et cum eo Theodorum et Agapitum consulares uiros, et Agapetum patricium ad Iustinum imperatorem Constantinopolim, interminans, nissi dimitterentur heretici in pace sinere, ipse etiam omnes Italie gladio occidisset.  Iohannes uero papa Constanstinopolim ueniens, ad portam que uocatur Aurea, populorum turbis ei accurrentibus, in conspectu omnium roganti ceco lumen reddidit.   Iustinus autem imperator fletibus ligationum, pro certo imminente cede chatolicorum populorum motus, hereticos dimittere cessit. [Columcilli nascitur in Hibernia.]

546. 6. [DXXIu]  Probus iunior et Filoxenus conss. Iohannes uero papa cum rediens Rauennam uenisset, Theodricus eum cum comitibus carceris afflictione peremit, inuidia ductus, quia chatolice pietatis defensor Iustinus eum honorifice  suscepisset.  Quo anno, id est consulatu Probi iunioris, etiam Simmachum patricium Rauenne occidit. Iohannes papa obiit 13. Kal. Iunii; cuius corpus translatum est et sepultum in basilica sancti Petri apostoli. Huius Iohannis sanctus Gregorius papa in libro  dialogorum meminit.

547. 7. [DXXu]  Olibrius u. C. consul.  Theodricus autem anno sequente subita morte Rauenne periit. Gothi autem Athalaricum, ex Theodrici regis [358 1Kb] natum, cum matre eius sibi preficiunt.  Heldericus Wandalorum [rex] episcopos ab exiliis reuerti et eclesias instaurare precepit, post annos 74 heretice profanationis.  Post Transamundum Hildericus, ex ualentiniani imperatoris  captiua filia genitus, Wandalorum regnum suscepit. Qui sacramento a Transamundo adstrictus, ne chatolicis in regno suo consuleret, antequam regnum susciperet, episcopos ab exilio reuerti iussit, eisque eclesias reformari precepit.

Felix 53. papa annis 4, mensibus 2.

Acephalorum heresis abdicatur [dicentes, Paulum apostolum in epistolis suis precepisse feminas debere fieri diaconas, quia eas commemorat post diaconos].  [Olibrio cons. Iohannes papa sepultus est 6. Kal. Iun.]

548. 8. [DXXuI] Maburtius conss. [Mab. cons. Felix successit.] Hoc anno Dionisius computum suum incepit, ita dicens inter cetera : »Presentis anni monstremus exemplum;  indictio quippe quarta est et lunaris ciclus 11, decennouennalis 14. Et quia endicadis 6. est annus, eum embolismum esse necesse est. A 15. itaque luna preteriti festi usque ad 14. presentis quot dies sunt, diligentius inquiramus, et inueniemus procul dubio quando pascha celebrare debemus. Transacto anno, per indictionem 3. pasche 14. lunam 9. die Kalend. Aprilis, id est 24. mensis Martii fuisse, quis dubitat?« et reliqua. Et paulo ante dicit : »Hoc monemus quod ciclus iste 95 annorum, quem fecimus, non per omnia in se ipsum reuertitur, et ideo post expletionem 95 annorum non ad 5. ciclum sancti [Cirilli], qui incepit ciclos suos ab anno 153. Diocletiani,  quorum 5. ciclum nobis necessario prepossuimus, sed ad nostrum primum ciclum, quem nos ab anno 248. eiusdem Diocletiani, incepimus, lector incurrat,« et reliqua.  Benedictus abbas uirtutum gloria claruit, quas sanctus Gregorius in dialogo conscripsit.  Iustinus Constantinopolim Iustinianum, sororis sue filium, ante quartum mensem obitus sui imperatorem faciens, obiit.

Romanorum 59. Iustinianus, omne teste historico, regnauit annis 38, hoc est usque Kalendas Ian., in anno 552. post passionem. Sub quo hi consules fuerunt, teste Cassiodoro.

549. 1. [DXXuII]  Iustinianus augustus 2.  consul. Bilizarius patricius de Persis mirabiliter triumpauit.

550. 2. [DXXuIII]  Decius u. C. consul. Bilizarius a Iustiniano in Affricam missus, Wandalorum gentem deleuit.

551. 3. [DXXIX]  Lampadius et Orestes uiri clarissimi consules. [His consulibus Felix papa obiit 4. Id. Oct.]

Bonifatius papa 54. post Petrum annis 2. [Bonifacius papa obiit die 18. Oct. consulatu Lampadii secundum [359 1Kb] .]

552. 4. [DXXX]  Pro cons. Lampadii et Orestis iterum. Corpus sancti Antonii monachi a Deo reuelatum Alexandriam deffertur, et in eclesia beati Iohannis babtiste humatur.

 553. 5. [DXXXI] Iterum pro cons. Lampadii et Orestis uiri clarissimi consules.

 Mercurius papa 55. annis 2. [His consulibus Bonifatius obiit 17. die mensis Octobris. Mercurius, qui et Iohannes, papa obiit 6. Kal. Iun. p. c. iterum Lampadii.]

Hucusque ciclus magnus pascalis 532 annorum protenditur, in cuius anno 13. dominus noster iehsu Christus passus 8. die Kal. Aprilis, luna 15, atque 6. Kal. April., luna 17, a mortuis resurrexit anno 18. imperii Tiberii cesaris iuxta historiam euangelii.

Cyclus magnus paschalis solaris et decennouennalis simul incipiunt.

554. 6. [DXXXII]  Iustinianus augustus  3. Iustinianus leges Romanorum multis libris nimis prolixe et inutili dissonantia intra duodecim libros coartauit in unum librum, quem Codicem Iustinianum nominari precepit. Sanctus Beda sic : »Dionisius paschales scribit circulos, incipiens ab anno dominice incarnationis 552, qui est annus 248. Diocletiani, post consulatum Lampadi et Orestis; quo anno codex Iustinianus orbi promulgatus est.« Hec Beda. Cum ergo supputando a Diocletiano usque ad ciclum Dionissi dicit Beda primum annum cicli Dionissi ipsum fuisse annum 248. Diocletiani post consulatum Lampadii et Orestis, satis quod uerum est ostendit, annum primum cicli Dionissi 6um esse Iustiniani. Ex ipso itaque primo  anno cicli Dionissi, id est 6o anno Iustiniani, numerando supra uersus usque ad Diocletianum iuxta cronicam Eusebii uel Bede supputemus, atque inde [360 1Kb] iterum usque ad ciclum Dionissi secundum scripturam diuinam apostolicosque uiros, qui tunc temporibus ipsis etiam de ipsis annis bene disputauerunt, non tantum ut ostendimus mendacium cronicarum, sed ut defendamus sacratissimam ueritatem euangelicam uirosque catolicos eclesie, qui post euangelium perhibent dominum nostrum Iesum Christum 6. Kal. April. luna 17. a mortuis resurrexisse, id est Hieronimum et Augustinum. uictorius etiam ad Hilarium papam sic : »Primo uero  azemorum die dominus noster iehsu Christus cenans cum suis discipulis, postquam sui corporis et sanginis sacramenta patefecit, ad montem oleueti, sicut euangelia sancta testantur, progressus, ibique detentus est a Iudeis tradente discipulo. Dehinc sexta feria subsequente, id est 8. die Kal. April, crucifixus est, et sepultus tertio die, hoc est 6. die Kal. Aprilis, dominico die resurrexit a mortuis« et reliqua. Cassiodorus quoque senator expossitorque sacri psalteri in sua cronica sic: »His consulibus dominus noster iehsu Christus passus est 8. die Kal. April., et deffectio solis facta est, qualis antea uel postmodum nunquam fuit,« et reliqua.---Ab ipso ergo primo anno cicli Dionisii regnauit Iustinianus annis 5 usque in annum 527. incarnationis secundum  Dionissium. 13. Inde Iustinus senior regnauit annis 8 usque in annum 519. incarnationis secundum Dionissium. 40. Inde Anastasius regnauit annis 27 usque in annum 492. incarnationis secundum Dionissium. 57. Inde Zeno regnauit annis 17 usque in annum 475. incarnationis secundum Dionissium. 74. Inde Leo regnauit annis 17 usque in annum 458. incarnationis secundum Dionissium. 81. Inde Marcianus regnauit annis 7 usque in annum 451. incarnationis secundum Dionissium. 108. Inde Theodossius regnauit annis 27 usque in annum 424. incarnationis secundum Dionissium. 123. Inde Honorius regnauit annis 15 usque in annum 409. incarnationis secundum Dionissium. 136. Inde Archadius regnauit annis 13 usque in annum  396. incarnationis secundum Dionissium. 147. Inde Theodossius regnauit annis 11 usque in annum 385. incarnationis secundum Dionissium. 153. Gratianus annis 6 usque in annum 379. incarnationis secundum Dionissium. 157. Inde ualens regnauit annis 4 usque in annum 375. incarnationis secundum Dionissium. 168. Inde ualentinianus regnauit annis 11 usque in annum 364. incarnationis secundum Dionissium. 169. Inde Iouianus regnauit mensibus 8 usque in annum 363. incarnationis secundum Dionissium. 171. Inde Iulianus regnauit annis 11 mensibusque 8 usque in annum 361. incarnationis secundum Dionissium. 195. Inde Constantinus regnauit annis 24 usque in annum 337. incarnationis secundum Dionissium. 226. Inde Constantinus  Magnus regnauit annis 31 usque in annum 306. incarnationis secundum Dionissium. Ab anno uero persequitionis quarto Constantinus regnare incepit iuxta cronicam Eusebii uel Bede. 227. Tunc annum tertium persequtionis, que in anno 19o Diocletiani incepta est, [deputant nulli]. Quem annum Isidorus episcopus cum multis aliis etiam cum anno altero Galerio Maximiano [conscripsit. 247.]. Inde Diocletianus regnauit annis 20 usque in annum 285. incarnationis secundum Dionissium. Usque autem in annum 289. incarnationis iuxta cronicam Eusebii uel Bede, hoc est 4 annis plus. Ita et sic  cronica Eusebii uel Bede de annis incarnationis contradicunt sancto euangelio. Inter Diocletianum autem atque ciclum Dionissi per ciclos 13 decennouennales desunt 7 anni. Quos sic iuxta diuinam scripturam possumus bene inuestigari. Diocletianus enim in anno 278. incarnationis secundum Dionissium incipiens, regnauit 20 annos. In cuius anno 19, id est in anno 287. incarnationis iuxta Dionissium, in quo 5. Kal. April. pascha contegit, conuenit hoc, quod in cronica sua ita dicit Eusebius: »Anno 19. Diocletiani mense Martio in diebus pasche ecclesie [subuerse sunt].«  Quarto autem persecutionis anno Constantinus regnare orsus est. Secundo persecutionis anno Diocletianus Nicomedie, Maximianus Mediolani purpuram depossuerunt. Apparet  ergo quod unus annus erat inter Diocletianum et Constantinum; duo autem anni secundum multos, quos Galerius gener Diocletiani regnauit. Galerius ergo regit tertium persequtionis annum, incipiens in anno 19o Diocletiani et terminans in anno primo Constantini, id est in anno 299. incarnationis secundum Dionissium. Constantinus itaque in anno 4. persequtionis incipiens, regnauit 30 annis, mensibus 10, usque in annum 330. incarnationis secundum Dionissium, in quo indictione tertia obiit 25 die mensis Maii. Inde Constantinus teste Orosio regnauit annis 27 usque in annum 357. incarnationis secundum Dionissium. In decretali epistola sancti Iulii pape apostolice sedis tunc ita ueritas intimatur: »In nomine domini Dei et saluatoris nostri Iesu Christi,  imperantibus quoque Constantino et Constante augustis anno 4o, sub die 8o Kalendarum Octobris, indictione 6.,« et reliqua, sicut supra . Constantinus uero obiit tertio die mensis Nouimbris, [sicut] in tripertita historia [eclesiastica] legitur. Si autem Constantius regnauit 27 annos secundum Orosium, aut si ualentinianus et ualens annos 17 et Gratianus 7 uel Archadius annos 13 regnauerunt, sicut in cronica Issidori episcopi uel in expossitione Melliti habetur, non certum secundum scripturam diuinam inuenitur. Quod [361 1Kb] [autem] annus 4us Constantini et Constantis, qui est annus 333. incarnationis secundum Dionissium, erat indictione sexta, atque annus 9us Honorii consulatus sui 11. et Constanti 2, quem finiuit in anno 417. incarnationis  secundum Dionissium, indictione 15. erat, secundum scripturam dubitandum non est. Intra quos duos annos per 4 decennouennnales ciclos 4 anni desunt. Iulianus ergo in anno 80. Diocletiani incipiens, regnauit annis duobus, mensibus 8, obiit 6. Kal. Iulii in anno 360. incarnationis secundum Dionissium 83. Iouianus in anno 83. Diocletiani incipiens, regnauit mensibus 8, obiit 14. Kal. Mart. in 361. incarnationis secundum Dionissium. [84 [362 1Kb] ]. ualentinianus in anno 84. Diocletiani incipiens, regnauit annis 11, mensibus 5, obiit 17. die mensis Septimbris, in anno 372. incarnationis  secundum Dionissium [363 1Kb] . ualens in anno 95. Diocletiani incipiens, regnauit annis 4, usque in annum 376. incarnationis secundum Dionissium. 95. [99b]. Gratianus in anno 99. Diocletiani incipiens, regnauit annis 6, usque in annum 382. incarnationis secundum Dionissium. Theodossius in anno 105. Diocletiani incipiens, regnauit annis 11, obiit die 17. mensis Ianuar. in anno 393. incarnationis secundum Dionissium. Archadius in anno 116. Diocletiani incipiens, regnauit annis 14, obiit Kal. Maii anno 408. incarnationis secundum Dionissium. Honorius in anno 131. Diocletiani incipiens, regnauit annis 15, usque in annum 423. incarnationis secundum Dionissium. Huius anno 9, quem finiuit 417 incarnationis  secundum Dionissium, cum 10. Kal. Maii deberet,  pascha celebratum est 8. Kal. April. Sed hora babtizanti [364 1Kb] aqua non uenit in baptisterio, ideoque babtisma non actum erat ipsa nocte. Illa autem nocte, que lucebat in die dominico 10. Kal. Maii, fons sacer ex sese repletus est hora baptizandi. Hoc autem actum est in fine anni noni Honorii. Theodosius in anno 146. Diocletiani incipiens, regnauit annis 17, usque in annum 450. incarnationis secundum Dionissium. Ita in libris legitur, testificante sancto Prospero, qui in ipso etiam tempore partem ad cronicam Eusebii addit: »Hoc anno, id est 21. anno Theodosi, pascha celebratum est 9. Kal. Maii, ut supradictum est . De hoc quoque, id est ipso anno, Paschasinus episcopus scribit ad papam Leonem, ut supra.« Ipse  autem est annus 8. decennouennalis cicli, qui est 444. annus incarnationis iuxta Dionissium, in quo finitus est annus 21. Theodosii. Marcianus in anno 174. Diocletiani incipiens, regnauit annis 7, mensibus 2, secundum historiam Romanam, hoc est usque Kal. Iulii in anno 457. incarnationis secundum Dionissium . Prosper ita iterum: »Anno 5. Marciani capta erat Roma 4o die Idus Iulii. Eodemque anno pascha celebratum est 8o die Kal. Maii, ordinante episcopo Alexandrino Theophilo,« et reliqua. »Quod pascha sanctus papa Leo 15. Kal. Maii celebrandum potius protestaretur,« et reliqua. Sanctus autem Theophilus pascha 8. Kal. Maii in anno 465. incarnationis secundum Dionissium recte constituit, cum nec in annis 30 antea neque in annis 10  postea celebratum est pascha 15. Kal. Maii. Nouissimus itaque cicli decennouennalis est annus nonus Honorii . . . [365 1Kb] et quintus Marciani. Leo in anno 180. Diocletiani incipiens, regnauit annis 17, usque Kal. Iulii in anno 474. incarnationis secundum Dionissium. Leo iunior regnauit mensibus 6, hoc est usque Kal. Ian., in eodem anno obitus Leonis senioris. 180. Zeno in anno 198. Diocletiani incipiens, regnauit annis 17, usque ad annum [492.]  incarnationis secundum Dionissium 198. Anastasius in anno 215. Diocletiani incipiens, regnauit annis 27, usque ad annum 518. incarnationis secundum Dionissium. Iustinus senior in anno 242. Diocletiani, regnauit annis 8, usque ad annum 526. incarnationis secundum Dionissium. Iustinianus in anno 250. Diocletiani incipiens, regnauit annis 5, usque ad primum annum ciclorum Dionissii, qui est annus 255. Diocletiani iuxta predictam rationem sanctorum uirorum, non annus 248 secundum [cronicas, iniquas] 250. Certum est enim, annum quartum Constantini et Constantis, qui est annus 333us incarnationis secundum Dionissium, indictione 6. constetisse [teste sancto Iulio papa [366 1Kb] etiam tunc ipsam rem scribente]. Annum [367 1Kb] etiam nonum Honorii,  qui est annus 417us incarnationis secundum Dionissium, indictione 15a, consulatu Honorii undecies et Constantii bis, teste Paschassino episcopo cum sancto Leone papa. Annum iterum uigesimum primum Theodosi, qui est annus 444us incarnationis secundum Dionissium, indictione 12a, teste eodem episcopo Paschassino cum sancto papa Leone. Annum quoque quintum Marciani indictione 8a, qui est annus 455us incarnationis secundum Dionissium, teste etiam sancto Leone papa, ut supra. Annus itaque quartus Constantinorum sexta erat indictione, scribente sanctissimo Iulio papa. In anno nono Honorii pascha erat 10. Kal. Maii, teste episcopo Paschassino cum sancto Leone papa. In anno 21. Theodosii pascha erat 9. Kal. Maii, teste Paschassino  episcopo cum sancto Leone papa. In anno quinto Marciani pascha erat 8. Kal. Mart. A nullo uero papa uel episcopo mittitur epistola uel decretalis epistola scribitur, nisi ipse sciat [368 1Kb] quid in ea scribit uel mittit.

555. 7. [DXXXIII] Agapitus papa 56. post Petrum.

 Interea Athalaricus rex Gothorum 8 annis imperans, obiit. Cuius mater Amalsuinda Theodatum sociauit sibi in regnum, quam Theodatus post dies aliquos strangulari in ballneo precipit. Quia uero ipsa uiuens se suumque filium Iustiniano imperatori commendauit, ideo Iustinianus imperator ad Theodatum iratus erat. Theodatus autem, ut imperator hoc ei dimitteret, misit ad eum Constantinopolim papam Agapitum. Agapitus uero imperatorem in heresi  Eutichetis corruentem conuertit ad fidem. Anthimum quoque Constantinopolitanum episcopum, prefate heresis defensorem, duas naturas in Christo negantem, in exilium cegit, et Mennam in loco eius episcopum consecrauit .

556. 8. [DXXXIu] Agapetus uero papa ibi Constantinopoli obiit 10. Kal. Maii, [Rome [369 1Kb] sepultus 12. Kal. Octobris].

Siluerius papa 57. post Petrum anno 1, mensibus 2.

  Interea ad Africam, quam multis annis Wandali possidebant, a Iustiniano cum exercitu Bilisarius patricius missus est, et Wandalorum gentem deleuit.  Cartago quoque anno excessionis sue 96. recepta est, pulsis deuictisque Wandalis, et rege eorum Gelismero [370 1Kb] , prelio uicto et capto, Constantinopolim miso. Cartago uero recessit anno 439. incarnationis iuxta Dionisium, Theodosi iunioris 16.  Agapito uero mortuo, misit Iustinianus imperator Bilisarium patricium contra Theodatum. Qui cum moram apud Siciliam fecisset, Theodatus obiit. Cui Wittigis successit. Bilisarius uero uidens sibi incongruum tempus bellandi, intra urbem Romam se muniuit. Wittigis autem cum Gothis Romam per annum obsident, et Romanorum  omnia igne et ferro, etiam reliquias de tumulis sanctorum ita diripiunt, ut matres membra natorum pre fame eo anno comederent.

557. 9. [DXXXu]  Tunc statim precepto Teodore auguste, consentiente Iustiniano imperatore, papam Siluerium, quia Anthimum hereticum Constantinopolitanum episcopum, ab Agapito papa expulsum, noluit recuperare, Bilisarius licet nolens expulit ad Pontiam insulam, in qua obiit 12. Kal. Iulii .

558. 10. [DXXXuI] uigilius papa 58. post sanctum Petrum sedit annis 18, mensibus 6.

559. 11. [DXXXuII]  Bilisarius uero Witigisum bello captum Constantinopoli secum perduxit ad imperatorem Iustinianum.

 561. 13. [DXXXIX]  Bilisarius iterum ad Africam exercitu uenit.

562. 14. [DXL]  Bilisarius Gun arum regem Wandalorum occidit.

563. 15. [DXLI]  Bilisarius Wandalos rei publice substrauit.

564. 16. [DXLII]  magnus paschalis numero 532 annorum.

568. 20. [DXLuI]. [His [373 1Kb] temporibus in Affrica rex Arrianus Wandalorum episcopis qui neque uerbis neque muneribus sibi in Arriana prauitate consensissent, silentium imposuit. Qui tamen in defensione eclesie non tacentes, ne consensisse illo uiderentur, lingas eorum radicitus rex abscidit. Sed episcopi loquentes formabant uerba postea tam bene quam antea cum linguis, dicentes: »Ecce sine linguis  loquimur modo tam bene sicut et prius.« Unus autem eorum, cum in luxuria lapsus fuit, mutus deinde effectus.

570. 22. [DXLuIII]  Capto [374 1Kb] Wittigiso rege, Gothi trans Padam Hilldebaldum sibi regem constituunt; eodemque anno occiditur. Cui Aerarius successit, et ante annum occisus est.

573. 25. [DLI].


[Cod in marg., Ciclus decennou. 2. incipit indict. 14.]

574. 26. [DLII]  Baduila, qui et Totila, Aerario successit.

575. 27. [DLIII]  uigilius uero papa, ob eundem causam qua et decessor eius Siluerius, indignatione auguste per Antimum Scribonem Constantinopolim  perductus, indeque in exilium actus;  [deinde reuocatus ad Romam, uenit Siciliam, in ciuitate Siracusa obiit, et sepultus est Rome uia Salaria iuxta Marcellum].

576 28. [DLIu] Pelagius papa 59. annis 11, mensibus 11.

577. 29. [DLu]  Totila [375 1Kb] cum Gothis totam Italiam inuadit; exinde per Campaniam uirique Dei Benedicti abbatis cenobium iter faciens, Romam obsidionibus circumcludit [376 1Kb] . Et tunc famis pene similis precedenti contigit.

579. 31. [DLuII]  Fessis autem et non ualentibus Romanis menia tueri, Totila porta Hostiensi urbem intrat [indictione 13a, secundum gesta pontificum]. Qui nocte capiens urbem, ut  parceret Romanis, tubas sonari precepit, ut Romani uel paululum inimicorum rabiem deuitarent; et aliquantulum temporis cum eis quasi pater cum filiis habitauit. Hanc illi, ut datur coniici, animi benignitatem, qui nimie antea crudelitatis fuit, beati patris Benedicti, quem [cum modo Romam uenire uellet] audierat, monita contulit, quando Totilam increpauit, et de sua morte sibi predixit post nouem annos ].

580. 32. [DLuIII]  Rome Cassiodorus prius consul, inde senator, postea monachus clarus habetur.


[Cod. in marg., Ciclus solis incipit.]

 582. 34. [DLX]  Arator subdiaconus acta apostolorum uersibus exametris Rome exarauit.

583. 35. [DLXI] . uictor Capuanus episcopus librum de pascha scribens, uictorii arguit errores.

584. 36. [DLXII] uir sanctissimus Herculanus nutritor meus Perusine ciuitatis episcopus fuit; qui ex precepto Totile regis Gothorum super murum sue ciuitatis truncatus est, et reliqua. Hec dixit sanctus Gregorius .] His item temporibus beatus  pater Benedictus et prius in loco qui Sublacu dicitur, qui ab urbe Roma 40 miliaribus abest, et postea in castro Casiani, quod Aurum appellatur, magne uite meritis et apostolicis [377 1Kb] uirtutibus effulsit . [Sic sanctus Gregorius in dialogo, libro secundo capitulo 14. et 15. perhibet.]

585. 37. [DLXIII] [Columcille egit cath Culi dremne  .]

586. 38. [DLXIu] . Prescianus grammaticus apud Constantinopolim clarus . [Pelagius papa obit. 6 Non. Martii.] [Quod autem his temporibus uixit sanctus Gregorius, in libro III dialogorum cap. 11. ipse ita perhibet: »uir quoque uite uenerabilis Cherbonius Populonii episcopus magnam  in diebus nostris sanctitatis sue probationem dedit. Nam cum hospitalitatis studio ualde esset intentus, quia milites in hospitio suo abscondit, ne occiderentur a Gothis, Totila perfidus rex Gothorum eum in loco nomine Merulis, ubi cum exercitu suo sedebat, immanissimo ursui, homines crudeliter manducanti, in medio coram omnibus deputauit. Ursus uero pedes episcopi ouili mansuetudine lambebat« et reliqua.]

Romanorum 50. Iustinus minor regnauit annis 11, hoc est quasi usque Kal. Ianuarii in anno 563. post passionem Domini.

587. 1. [DLXu] Ioannis papa 60. post Petrum annis 13. [Columcilli de Hibernia predicaturus in Britannia cum esset 42 annorum  ; predicauit uero postea  33 annis.]

588. 2. [DLXuI]  Narsis patricius ad Italiam ueniens, Totilam occidit, totamque Italiam ad rem publicam reduxit.

589. 3. [DLXuII]  Qui deinde per inuidiam Romanorum, pro quibus multa contra Gothos laborauit, accusatur apud Iustinum et coniugem eius Sophiam, quod seruitio premeret Italiam, recessit Neapolim Campanie, et Langobardos introduxit in Italiam.

590. 4. [DLXuIII]  Lewigillus rex Gothorum quasdam Hispanie regiones sibi rebelles in potestatem regni sui superando redigit.

591. 5. [DLXIX]  Iohannes papa eclesiam Philippi et Iacobi, quam predecessor eius Pelagius  ceperat, perficiens dedicauit.


[Cod. in marg., Ciclus 3. decennou. incipit indictione 3.]

592. 6. [DLXX]

593. 7. [DLXXI] Germanus Parisiorum episcopus obiit.

594. 8. [DLXXII] . Fortunatus peta in Gallis clarus habetur.

 595. 9. [DLXXIII]  Armenii fidem Christi suscipiunt.

596. 10. [DLXXIu] Redemptus Ferentine ciuitatis episcopus clarus, ut in dialogo legitur .

597. 11. [DLXXu] . Iustinus imperator amentia obiit.

Romanorum 61. Tiberius Constantinus regnauit annis 7, usque in annum 561. post passionem Domini.

598.1. [DLXXuI]  Gregorius tunc apocrisarius in Constantinopolim, et post papa, in Iob expositionem condit. [Iohannes papa obiit 3. Id. Iulii, eodem tempore quo Narsis obiit .

599. 2. [DLXXuII] Benedictus papa 61. annis 4, mensibus 2.

 600. 3. [DLXXuIII]  Gregorius Eutichium Constantinopolitanum episcopum Tiberio presente conuicit, ita ut Tiberius librum Eutici de resurrectione destruens suis catholicis allegationibus, deliberaret flammis cremari debuisse. Scribebat autem id Eutichius, corpus nostrum in resurrectione impalpabile et uentis erique subtilius esse futurum, contra illud dominicum: »Palpate et uidete, quia spiritus carnem et ossa non habent, sicut me uidetis habere .« . [Langobardi 15. anno ante dialogum 40 rusticos captiuos occiderunt, quia immolaticia cum eis non manducauerunt, aliosque captiuos decollauerunt, quoniam caput capre cum eis non adorauerunt.]

601. 4. [DLXXIX] . Gens Langobardorum,  comitante fame et mortalitate, omnem rege Albuino inuadit Italiam, ipsamque Romam uastatrix obsidet urbem.

602. 5. [DLXXX] . Denique cum, uastantibus omnia per circuitum Langobardis, famis habundaret, multa milia frumenti nauibus Benedictus papa  ab Egipto dirigens, Romam sub studio misericordie reliuauit.

603. 6. [DLXXXI]  Gothi per Ermingildum, Leuigildi regis filium, bifarie diuisi, mutua cede uastantur. [Benedictus papa obiit 2. Kal. Agusti .]

604. 7. [DLXXXII] Pelagius 62. papa annis 10, mensibus 2. [Sanctus Gregorius papa in dialogo sic  : »In monasterio meo ante decennium Gerontius monachus, graui infirmitate depressus, somniauit abbatos et clarissimos uiros in meum monasterium de superioribus descendisse. Cui unus eorum ait: »Ad hoc uenimus ut de monasterio Gregorii quosdam fratres in militiam mittamus.« Ad quem alter ait: »Scribe Marcellum, ualentinianum, Agnellum aliosque atque hunc Gerontium.« Qui ita obierunt.«]

 Romanorum 62 Mauricius regnauit annis 21, mensibus 4, hoc est usque Kal. Maii, in anno 592 post passionem Domini.

605. 1. [DLXXXIII]  Pelagius papa sine iusione Mauricii ordinatus est, eo quod Langobardi Romam per circuitum obsiderent, ita ut nullus foris progredi posset.

606. 2. [DLXXXIu]  Sauci [378 1Kb] a Leuigillo rege obtentis [379 1Kb] Gothis subieciuntur.

607. 3. [DLXXXu]  Hirminigilldus [380 1Kb] , Leuigilldi Gothorum regis filius, ob fidei catholice confessionem inexpugnabilem a patre Arriano regno priuatus, in uinculis et in carcerem proiectus est; ad extremum nocte sancta Dominice resurrectionis, securi in capite percussus, regnum celeste pro  terreno rex et martyr possidere promeruit. Cuius frater Richardus, mox ut regnum post patrem accepit, omnem Gothorum cui preerat gentem, instante Leandro Hispalitano episcopo, qui et Hirminigildum docuerat, catholicam conuertit ad fidem.


[Cod. in marg., Ciclus solis incipit.]

610. 6. [DLXXXuIII]  Pelagius papa Helie Aquiliensi episcopo, nolenti tria capitula Calchidonensis synodi suscipere, epistolam satis utilem misit, quam sanctus Gregorius adhuc diaconus conscripsit.


[Cod. in marg., Ciclus quartus decenn. ind. 7. incipit.]

611. 7. [DLXXXIX]   Sanctus [381 1Kb] pater Columbanus ex Hibernia insula Scotorum cum sancto Gallo aliisque probatis discipulis uenit in Burgundiam, ibique, permittente Theodrico rege, monasterium quod Luxouium dicitur edificauit. Exinde a Brundichilda fugatus, Almaniam ingreditur, ubi sanctum Gallum reliquit. Ipse uero in Italiam transiens, monasterium quod Bouium dicitur edificauit; ubi multorum pater monachorum exstitit.

614. 10. [DXCII]  Hoc tempore 16 Kal. Nouembris nouum diluuium factum est, ut flumen Tiberis super muros urbis Rome influeret; et alueum eiusdem flumenis, cum multa serpentium multitudine, draco mire magnitudinis per urbem usque ad mare  descendit. Quam inundationem pestilentia que dicitur inguinaria statim secuta est, ut pauci de multitudine uiuerent, in qua primitus Pelagius papa obiit [8 Idus Februarii].

615. 11. [DXCIII]  Gregorius 63 papa sedit annis 13, mensibus 6. Qui in hac tribulatione a cunctis electus; qui cum letaniam septiformem ordinauit, una hora, dum Deum deprecarentur, subito 80 obierunt. Septiformis autem letania ideo dicitur, quia in septem ordinibus populus erat  positus, primo ordine clerus, secundo abbates cum monachis, tertio abbatisse cum suis, quarto infantes, quinto omnes laici, sexto uidue, septimo coniugate femine.

616. 12. [DXCIu]  Auares contra Romanos dimicantes, auro magis quam armis peluntur. [Gregorius in dialogo sic ; »Ante hoc triennium in meo monasterio monachus nomine Iustus et medicus ante obitum suum germano nomine Copioso, sibi etiam seruienti, tres aureos occulte habere innotuit, quos super eum in sterculinio sepelire fecimus,« et reliqua. »Eodem anno monachus cum a nobis fuisset sepultus, uocauit Iohannem monachum, qui nobis abscedentibus apud sepulchrum permansit, et pallens et tremens nobis indicauit, et post dies 10  obiit.«]

617. 13. [DXCXu]  Gregorius papa anno Mauricii imperii 13, indictione 13, synodum episcoporum 24 ad corpus beati Petri apostoli congregans de necessariis eclesie decernit [382 1Kb] .  [Biennio ante dialogum eclesia Arrianorum iuxta Romam in loco nomine Subura cum catholice consecraretur, introductis in eam sancti Sebastiani et sancte Agathe reliquiis, diabolus in figura porci per populum extra pertransiuit. Post paucos autem dies nubes celitus descendens totam miro odore repleuit eclesiam.]

618. 14. [DXCXuI]  Cenobium sancti Benedicti abbatis a Langobardis noctu inuaditur. Monachi Romam petierunt, codicem secum sancte  regule et pondus panis ac mensuram uini deferentes.

619. 15. [DXCXuII]  Gregorius adiecit in missa »Diesque nostros« usque »grege numerari per.« [Sanctus Gregorius, quinquennio postquam alueum suum Tiberis flumen egressus est, et super muros urbis Rome influeret, Dialogum compossuit, ipso teste in libro tertio, capite 19 .] [Gregorius sic in dialogo : »Nuper quoque in parte Campanie uir ualde uenerabilis Martinus in monte Narsico solitariam uitam duxit. Hic catena sibi [383 1Kb] ferrea pedem ligauit, eamque saxo ex altera parte affixit, ne longius exiret. Quod uir uite uenerabilis Benedictus audiens, cuius memoriam  superius feci, ei per discipulum suum mandare curauit: Si seruus Dei es, non te teneat catena ferri, sed catena Christi.« Ad hanc uocem Martinus catenam soluit, et nunquam postmodum plus longitudine catene exibit. Redeptus Ferentine ciuitatis episcopus, qui ante hos fere 7 annos obiit, mihi adhuc in meo monasterio posito dixit quod tempore predecessoris mei Iohannis pape Yuticius martyr, dum dormiret, iuxta sepulchrum eius sibi ait: »Redempte uigilas?« Cui respondeo: »uigilo.«  Et ait ter: »Finis uenit uniuerse carni. Mox Langobardi istam terram intrantes finem ei fecerunt.«]

620. 16. [DXCXuIII]  Idem, missis Britanniam Augustino, Mellito et Iohanne aliisque pluribus cum eis monachis timentibus Deum, ad Christum Anglos conuertit. [Columbanus obiit.]

621. 17. [DXCXIX]  Et quidem Edilberctus cum crededisset cum sua gente Cantuariorum cui preerat proximisque prouinciis, etiam episcopum doctoremque suum Augustinum et ceteros antistites episcopali sede donabat. Porro gentes Anglorum ab Aquilone Humbri fluminis sub regibus Aelle et Edilfrido site necdum uerbum uite audierant.

622. 18. [DC]  Gregorius [384 1Kb] 18o anno  Mauricii, in fictione 4, scribens Augustino, eodem modo Lundon e quoque et Eboraci episcopis, accepto a sede apostolica pallio metropolitanos esse debere decernit. In uita Gregorii sic : »Apostolos ad missam cantandam nichil aliud legimus nisi tantum orationem Dominicam.«

625. 21. [DCIII]  Mauricius imperator cum filiis suis, Theodosio, Tiberio et Constantino, a Foca, qui fuit strator Prisci patricii, occiditur. Si sanctus pater abbas Benedictus, sicut sui scribunt  , 12 Kal. Aprilis sabbato sancto pasche obiit, in hoc anno uidetur obisse. Nisi enim in anno 96 ante istum annum, obitus eius ita non habetur; qui tunc, si natus, ualde paruus fuit; in hoc autem anno etatis sue plus minusue 90 obisse posset.

 Romanorum 63 Focas regnauit annis 8, usque Kal. Maii, in anno 600 post passionem Domini.

626. 1. [DCIu] Imago Foce 7 Kalend. Maii, indictione 7, Romam delata est, sicut in uita sancti Gregorii legitur ; et postquam a clero et senatu acclamatum est eis in basilica Iuli, iusu sancti Gregorii in basilica sancti Cesarii Lateranensi palatio constituto ponitur.

627. 2. [DCu]  Sanctus Gregorius papa obiit 4 Idus Martii, indictione 8.

628. 3. [DCuI] Sabinianus 64 papa anno 1, mensibus 10.


[Cod. in marg., Ciclus decenn. 4 explicit indictione 11.]

629. 4. [DCuII]  [Sabinianus papa obiit 6  Kal. Martii.]  [Preterini et Benedicti per Orientem uel Egiptum ciuile bellum faciunt, ac sese mutua cede prosternunt.]

630. 5. [DCuIII]  Bonifatius 65 [385 1Kb] papa mensibus 10. Hic impetrauit a Foca cesare, ut sedes apostolica Romana caput esset eclesie, cum antea Constantinopolis primam se omnium scribebat . [Hic constituit in ecclesia beati Petri, cum episcopis 72, presbiteris 33, diaconibus et omni  clero, sub anathemate, ut nullus pontifice uiuente aut episcopo ciuitatis sue presumat loqui aut partes sibi facere, nisi tertio die depositionis eius; adunato clero et famulis ecclesie, tunc electio fiat.] Bonifatius papa obiit 3 Idus Decembris.

631. 6. [DCIX] Bonifatius 66. [386 1Kb] papa annis 6, mensibus 9.

632. 7. [DCX]  Iste obtinuit a Foca ut in ueteri fano quod Pantheum uocabatur, et a Domitiano imperatore constructum, ecclesiam omnium sanctorum consecrari, ubi omnium deorum cultus agebatur.

633. 8. [DCXI]  Perse contra rem publicam grauissima bella gerentes, multas Romanorum prouincias, et ipsam Hierosolimam auferunt, et  destruentes ecclesias, sancta quoque profanantes, inter ornamenta sanctorum uel communium locorum etiam uexillum Dominice crucis abducunt. Heraclius, qui Africam regebat, Focam uita priuauit.

Romanorum 64 Heraclius regnauit annis 27, hoc est usque Kal. Mai in anno 627 post passionem Domini.

634. 1. [DCXII]  Anastasius [387 1Kb] Persa monachus, postea nobiliter pro Christo passus. Qui natus in Perside, magicas a patre artes puer discebat. Sed ubi a captiuis christianis nomen Christi saluatoris acceperat, in eum mox toto animo conuersus. [Bonifatius papa obiit 8 Kal. Iunii.] 

637. 4. [DCXu] Deusdedit, qui et Theodatus, 67  papa annis 4.

638. 5. [DCXuI]  Anastasius [388 1Kb] uero, relicta Perside, Calcedoniam Hierapolimque, Christum querens, ac deinde Hierosolimam petit; ubi baptizatus 4 ab eadem urbe miliario, monasterium abbatis Anastasi intrauit, in quo 7 annis regulariter uixit. Qui cum Cesariam Palestine orationis gratia uenisset, captus a Persis et multa diu uerbera inter carceres et uincula a Marzabana duce perpessus, tandem mittitur Persidem ad regem eorum Chosronem, a quo tertio per interualla temporis uerberatus, ad extremum una suspensus manu per tres horas diei, sic quidem decollatus, cum aliis 70 martyrium compleuit. Mox tunica eius indutus  quidam demoniacus curatus est. Interea superueniens cum exercitu Heraclius princeps, superatis Persis, christianos qui erant captiuati reduxit gaudentes. Reliquie beati martiris Anastasii primo monasterium suum, deinde Romam aduecte, uenerantur in monasterio beati Pauli apostoli, quod dicitur ad Aquas Saluias.

640. 7. [DCXuIII]  Papa Deusdedit constituit secundam missam in clero. Eodem tempore factus est terre motus maior, mense Augusto, indictione  6. Post hec secuta est clades in populo, id est percussio scabiarum, ita ut nullus poterat mortuum suum cognoscere; et obiit 6 Id. Nou. papa Deusdedit.]

641. 8. [DCXIX] Bonifatius 68 papa sedit annis 5.

645. 12. [DCXXIII]  [Bonifatius obiit 8 Kal. Nouembris. Hic constituit ut nullus trachatur de eclesia.]

646. 13. [DCXXIu] Honorius 69 papa annis 12.


[cod. in marg. Ciclus decenn. 6 incipit indict. 15.]

649. 16. [DCXXuII]  Anno [389 1Kb] Heracli 16. indictione 15, Eduinus rex Anglorum in Brittania Transhumbrane gentis ad aquilonem, predicante Paulino episcopo, quem misit de Cantia archiepiscopus  Iustus, uerbum salutis cum gente sua suscepit. Anno autem 11 regni sui, aduentus uero Anglorum in Brittaniam plus minus anno 230, hoc gessit. Ipse autem dedit Paulino sedem episcopatus Eburaci. Cui regi in auspicium uenture fidei et regni celestis potestas terrena creuit; totam enim Brittaniam primus omnium Anglorum sub se subiecit.

654. 21. [DCXXXII]  Eo [390 1Kb] tempore errorem 14 annorum in obseruatione pasche apud Scottos exortum, Honorius papa per epistolam redarguit; sed et Iohannes, qui successori eius Seuerino successit, idem arguebat. Cum enim adhuc esset electus in pontificatum, pro eodem pascha eis scribit. Iohannes quoque et pro Pelagiana heresi,  que apud eos reuiuiscebat, scripsit.

657. 24. [DCXXXu]  [Honorius papa obiit 4 Id. Octobris; et cessauit episcopatus anno 1, mensibus 7, diebus 17.]

Seuerinus 70 papa anno uno. [Seuerinus papa obiit 4 Nonas Augusti.] 

658. 25. [DCXXXuI] Ioannes 71 papa anno 1, mensibus 10.

659. 26. [DCXXXuII]  Iudei in Hispania christiani efficiuntur. Sisibutus enim, Gothorum gloriosissimus rex, plurimas in Hispania Romanas prouincias et Romane militie urbes sibi bellando subiecit, et Iudeos sui regni subditos ad fidem Christi conuertit.

 660. 27. [DCXXXuIII]  [Ioannes papa obiit 4 Idus Octobris.]  Heraclius Constantiopolim obiit.

Romanorum 65 Heraclonas, filius Heracli, cum Martina regnauit annis 2, usque in annum 629 post passionem.

661. 1. [DCXXXIX]  Theodorus 72 papa annis 6, mensibus 6. Cyrus Alexandrie, Sergius et Pirrus regie urbis episcopi, acefalorum heresim instaurantes, unam operationem in Christo diuinitatis et humanitatis, unam uoluntatem dogmatizant.  E quibus Pirrus his temporibus sub Theodoro papa Romam ueniens ex Affrica, ficta, ut post apparuit, penitentia obtulit eidem pape, presente cuncto clero et populo, libellum cum sua subscriptione, in quo condemnarentur omnia que a se uel a decessoribus suis scripta uel acta sunt contra catholicam fidem. Unde et benigne susceptus est ab eo quasi regie pontifex ciuitatis. Sed quia reuersus domum repetiit errorem domesticam, memoratus papa Theodorus, aduocatis cunctis sacerdotibus et clero in eclesiam beati Petri apostoli, condemnauit eum sub uinculo anathematis.

662. 2. [DCXL] His temporibus Hisidorus Hispaniensis episcopus clarus habetur.

Romanorum 66 Constantinus, filius Heracli, regnauit  mensibus 6, quasi usque Kalend. Nouembris inno 629 post passionem.

 Pirri successor Paulus non tantum uesana doctrina, sicut decessores eius, sed et aperta persecutione catholicos cruciat; apocrisiarios sancte ecclesie Romane, qui ad eius correctionem missi fuerant, partim carceribus, partim exiliis, partim uerberibus afficiens. Sed et altare eorum in domo Placidie sacratum in uenerabili oraculo subuertens diripuit, prohibens eos ibidem missas celebrare. Unde et ipse, sicut precessores illius, ab apostolica sede iusta depositionis ultione damnatus est.

Romanorum 67 Constantinus, filius Constantini, regnauit annis 28, usque in annum 657 post passionem.

 663. 1. [DCXLI]  Hic [391 1Kb] deceptus a Paulo, sicut Heraclius auus eius a Sergio predicto episcopo; exposuit enim iste typum contra catholicam fidem; nec unam nec duas uoluntates aut operationes in Christo diffiniens esse credendas, quasi nichil uelle uel operari credendus sit Christus.

666. 4. [DCXLIu]  Theodorus papa obiit 2 Idus Maii.


[Cod. in marg., Ciclus solis incipit.]

667. 5. [DCXLu] Martinus 73 papa annis 6, mensibus 2.

668. 6. [DCXLuI] [cod. in marg., Ciclus 7 decenn incipit indict. 4.]

669. 7. [DCXLuII]  Martinus [392 1Kb] uero papa  propter predictam heresim congregauit Rome sinodum 105 episcoporum; in qua sinodo damnauit sub anathemate Circum, Sergium, Pirrum et Paulum, hereticos prefatos episcopos. Facta est autem synodus prefata anno imperii Constantini 9o, mense Octobrio, indictione 7.  Et post hec missus ab imperatore Theodorus exarchus, tulit Martinum papam de eclesia Constantiniana, perduxitque eum Constantinopolim, et inde religatus Cersonam Licie prouincie, ibidemque 4 Idus Nouembris obiit; et multis uirtutum signis refulget.

 673. 11. [DCLI] Eugenius 74 papa annis 2, mensibus 10.

674. 12. [DCLII]  Eugenius papa obiit 4 Nonis Ianuari.

675. 13. [DCLIII] uitalianus 75 papa annis 14, mensibus 6.

676. 14. [DCLIu]  Constantinus princeps, uitaliano papa nuper ordinato, misit beato Petro apostolo euangelia aurea, gemmis albis mire magnitudinis in circuitu ornata.

682. 20. [DCLX]  Ipse [393 1Kb] uero post aliquot [394 1Kb] annos uenit Romam, [5 die mensis Iuli, feria 4, indict. 6].

683. 21. [DCLXI] Tunc [393 1Kb] obtulit [dominico die] super altare sancti Petri pallium auro textile.

 684. 22. [DCLXII] Et [393 1Kb] toto exercitu cum cereis eclesiam intrauit.

685. 23. [DCLXIII] Hoc [393 1Kb] uero factum est per indictionem 6, anno 23 imperii Constantini principis.

686. 24. [DCLXIu] Sequente [393 1Kb] anno facta est eclipsis solis, quam etas nostra meminit, quasi hora 10 diei 5 Non. Mai. [BEDA.]

687. 25. [DCLXu].


[Cod. in marg., Ciclus decenn. octauus incipit indict. 8.]

688. 26. [DCLXuI]  Theodorus archiepiscopus et Adrianus abbas, uir eque doctissimus, a uitaliano missi Brittaniam, plurimas eclesias Anglorum doctrine eclesiastice fruge fecundarunt.

 689. 27. [DCLXuII]  Cum itaque Constantinus obtulit pallium, mansit in Roma dies 12. Inde indictione 7 Siciliam ingressus, in qua mansit usque indictionem 12.

690. 28. [DCLXuIII]  In qua indictione in Sicilia a suis [15 die mensis Iulii] in balneo occissus est. Et non longe post uitalianus papa obiit [6 Kal. Februarii].

Romanorum 68 Constantinus, filius Constantini superioris, regnauit annis 17, usque in annum 674 post passionem.

691. 1. [DCLXIX]  Adeodatus 76 papa post Petrum annis 4, mensibus 2 [obiit 6 Kal. Iul.].

 692. 2. [DCLXX]  Sarraceni Siciliam inuadunt; qui [395 1Kb] , preda nimia secum ablata, mox Alexandriam redeunt.

694. 4. [DCLXXII] Hic Constantinus princeps sextam synodum instituit.


[Cod. in marg., Ciclus solis incipit.]

695. 5. [DCLXXIII]  Conus papa 77 post Petrum anno 1, mensibus 6 [obiit 3 Id. Apr.].

696. 6. [DCLXXIu] Hibernia insula sanctorum sanctis mirabilibus perplurimis sublimiter plena habetur.

 697. 7. [DCLXXu] Agatho papa 78 post Petrum annis 2, mensibus 7.

698. 8. [DCLXXuI]  Agatho papa, ex rogatu Constantini, Heracli et Tiberii principum piisimorum, misit in regiam urbem legatos suos, in quibus erat Iohannes, Romane eclesie tunc diaconus, non longe post episcopus, pro adunatione facienda sanctarum Dei ecclesiarum. Qui [* 1Kb] benignissime suscepti a reuerentissimo fidei catholice defensore Constantino iussi sunt, remissis disputationibus phisolophicis, pacifico conloquio de fide uera perquirere, data eis de bibliotheca Constantinopolitana cunctis antiquorum Patrum quos petebant libellis. Adfuerunt autem et episcopi centum quinquaginta, presidente Georgio patriarcha regie urbis et Antiochie  Macario. Et conuicti sunt, qui unam uoluntatem et operationem astruebant in Christo, fallsasse Patrum catholicorum dicta perplurima. Finito autem conflictu, Georgius correctus est, Macarius uero cum suis sequacibus simul et precessoribus, Cyro, Sergio, Honorio, Pirro, Paulo et Petro, anathematizatus, et in locum eius Theophanius abbas de Sicilia Antiochie episcopus factus. Tantaque gratia legatos catholice pacis comitata est, ut Iohannes Portuensis episcopus, qui unus erat ex ipsis, dominica octauarum pasche missas publicas in eclesia sancte Sophie coram principe et patriarcha Latine celebraret. Hec est sexta sinodus uniuersalis Constantinopoli celebrata, et Greco sermone conscripta, temporibus Agathonis pape, exsequente ac  residente piissimo principe Constantino intra palatium suum, simulque legatis apostolice sedis et episcopis 150 residentibus. Prima enim uniuersalis sinodus in Nicea congregata est contra Arrium 318 Patrum, temporibus Siluestri pape, sub Constantino Magno. Secunda in Constantinopolim 150 Patrum, contra Macedonium et Eudoxium, temporibus Damasi pape et Gratiani principis, quando Nectarius eidem urbi est ordinatus episcopus. Tertia in Epheso 200 Patrum, contra Nestorium Auguste urbis episcopum, sub Theodosio Magno principe et papa Celestino. Quarta in Calcedone Patrum 630, sub Leone papa, temporibus Marciani imperatoris. Quinta item in Constantinopoli, temporibus uigili pape, sub Iustiniano principe, contra Theodorum  et omnes hereticos. [** 1Kb] Sexta hec.

[Agatho papa obiit 4 Idus Ianuarii.]  [Tempore Agathonis pape, indictione 8, luna eclipsin pertulit die 18 mensis Iun.]

 699. 9. [DCLXXuII]  Leo papa 79 mensibus [396 1Kb] 11. [Leo papa obiit 5 Non. Iulii; et cessauit episcopatus mensibus 11. Hoc tempore Leonis pape, die 16 mensis Aprilis, indictione 11,  luna eclipsin pertulit, post cenam Domini, nocte pene tota in sanguineo uultu elaborauit, donec post gallicantum cepit paulatim delimpidare et in suo reuerti.]

700. 10. [DCLXXuIII] Sanctus Beda presbiter, Anglicus compotator, his temporibus clarus habetur.

701. 11. [DCLXXIX] Benedictus papa 80 annis 4, mensibus 10.

702. 12. [DCLXXX]  Iste ab ineunte etate in eclesia militauit, et paupertatis amator semper pro Christo extitit.

703. 13. [DCLXXXI]  Sancta [397 1Kb] uirgo Edilthrida, filia Anne regis Anglorum cum magnificis tribus uiris fuit coniuncta; post 12 annos thorum  incorrupta seruauit maritalem. Post reginam accepto in construendum monasterium loco qui et Eilge dicitur, abbatissa et nutrix sanctarum uirginum uirgo consecratur. Cuius caro post 16 annos sepulture, et uestis qua inuoluta erat, incorrupta repperitur.

706. 16. [DCLXXXIu]  Benedictus papa obiit [post dies pasche] 8 Idus Maii, et sepultus apud beatum Petrum.

707. 17. [DCLXXXu]  Ioannes 81 papa anno 1, mense 1. [Huius tempore regnauit Iustinianus, augusto mortuo patre, in initio mensis Septembris, indictione 14. Iohannes papa obiit 4 Non. Augusti.]

 Romanorum 69 Iustinianus minor, filius Constantini, annis 10, usque in annum 684 post passionem.

708. 1. [DCLXXXuI]  Conon 82 papa anno 1 mensibus 11.

709. 2. [DCLXXXuII] Sanctus Kilianus Scottus, de Hibernia insula natus, Wirziburgensis episcopus, clarus habetur. [Conon papa obiit 21 die Septembris.]

710. 3. [DCLXXXuIII]  Sergius 83 papa annis 13, mensibus 9. Pipinus, Ansgisi, Arnolfi filius, regit Francos annis 27.

 711. 4. [DCLXXXIX]  Iustinianus [398 1Kb] constituit pacem cum Sarracenis decennio terra marique; sed et prouincia Affrica subiugata est Romano imperio, que erat detenta a Sarracenis, ipsa quoque Cartagine ab eis capta et destructa.

712. 5. [DCXC]  [Sergius papa constituit ut tempore confractionis Dominici corporis Agnus Dei a clero cantaretur.]

714. 7. [DCXCII]  Iustinianus Sergium papam, qui erratice sue sinodo, quam Constantinopolim fecerat, fauere et subscribere noluisset, misso Zacaria protospatario suo, iussit Constantinopolim deportari; sed [399 1Kb] preuenit militia Rauennate urbis uicinarumque partium iussa principis nefanda, et eundem Zacariam contumeliis et iniuriis ab urbe  Roma pepulit.

716. 9. [DCXCIu]  Sergius papa ordinauit uenerabilem uirum uilbrordum, cognomine Clementem, Fresonum genti episcopum, de Brittania natum, genere Anglicum.

717. 10. [DCXCu]  Iustinianus ob culpam perfidie regni gloria priuatus, exul in Pontum secedit.

Romanorum 70 Leo regnauit annis 3, usque in annum 686 post passionem Domini.

718. 1. [DCXCuI]  Papa Sergius in sacrario beati Petri apostoli capsam argenteam, que in angulo obscurissimo diutissime iacuerat, et in ea crucem diuersis ac pretiosissimis lapidibus adornatam, Domino reuelante, reperiit; de qua tractis  quatuor petallis, quibus geme incluse erant mire magnitudinis, portionem ligni salutiferi Dominice crucis interius repositam inspexit. Que ex tempore illo annis omnibus in basilica Saluatoris, que appellatur Constantiniana, die exaltationis eius ab omni osculetur atque adoratur populo.

719. 2. [DCXCuII]  Reuerentissimus ecclesie Lindisfranensis in Brittania ex anchorita antistes Cudberctus totam ab infantia usque ad senium uitam miraculorum signis inclitam duxit. Cuius dum 11 annos maneret corpus humatum, incorruptum post hec quasi hora eadem defuncti simul cum ueste qua tegebatur inuentum est

720. 3. [DCXCuIII]  Tiberius, contra  Leonem insurgens, regnum eius inuasit, eumque, quamdiu ipse regnauit, in eadem ciuitate in custodia tenuit.

Romanorum 71, regnauit Tiberius annis 7, usque in annum 694 post passionem Domini.

721. 1. [DCXCIX]  Synodus Aquileie facta ob imperitiam fidei quintum concilium uniuersale suscipere diffidit, donec, salutaribus beati pape Sergi monitis instructa, et [400 1Kb] ipsa huic cum ceteris Christi eclesis adnuere consentit.

722. 2. [DCC]


 [Cod. in marg., Ciclus solis incipit.]

723. 3. [DCCI]  Sergius papa obiit 5 die Idus Septenbris [indictione 14].

724. 4. [DCCII] Iohannes 84 papa annis 3, mensibus 3.


[Cod. in marg., Ciclus decenn. 10 incipit ind. 1.]

725. 5. [DCCIII] Beda presbiter in libro de temporibus, in anno quo eum condidit, et ita perhibet : »Si uis nosse quot sunt anni ab incarnatione Domini iuxta Dionisium, scito quot fuerint ordines indictionum; utpote in presenti anno 5 Tiberii 46. Hos multiplica per 15, fiunt 690; adde semper regulares 12, quia 4 indictione secundum Dionisium natus est Dominus, et indictionem anni illius cuiuscumque uolueris, utpote in presente  unam, fiunt 703; isti sunt anni natiuitatis Domini iuxta Dionisium.« Hec Beda.

726. 6. [DCCIu]  Gisulfus, dux gentis Langobardorum Beneuenti, Campaniam igne, gladio et captiuitate uastauit; cumque non esset qui eius impetu resisteret, apostolicus papa Iohannes, qui Sergio successerat, missis ad eum sacerdotibus ac donariis perplurimis, uniuersos redemit captiuos, atque hostes domum redire fecit. Iohannes papa obiit indictione 3 secundum gesta pontificum .

727. 7. [DCCu]  Iohannes 85 papa annis 2, mensibus 8. Iohannes papa inter multa opera inlustrium fecit oratorium sancte Dei genitrici opere pulcherrimo, intra ecclesiam beati Petri  apostoli. Herebertus rex Langobardorum multas curtes et patrimonia Alpium Cottiarum, et que quondam ad ius pertinebant apostolice sedis, sed a Langobardis multo tempore fuerant ablata, restituit iuri eiusdem sedis, et hanc donationem aureis scriptam litteris Romam direxit.

Romanorum 72 regnauit Iustinianus II cum Tiberio filio suo annis 6, usque in annum 700 post passionem.

728. 1. [DCCuI]  Hic auxilio Interpelli regis uulgarorum regnum recipiens, occidit eos qui se expulerant patricios, et Leonem, qui locum eius usurpauerat, necnon et successorem eius Tiberium, [tempore Iohannis pape, secundum gesta pontificum]. Gallinicum uero patriercham erutis oculis  misit Romam, et dedit episcopatum Cyro, qui erat abbas in Ponto, eumque alebat exulem. [Iohannes papa obiit 15 Kal. Nouembris, indictione 6.]

729. 2. [DCCuII]  Sisinnius 86 papa post Petrum mense uno. [Sisinnius papa obiit 8 Id. Nouembris .]

730. 3. [DCCuIII] Constantinus 87 papa annis 7, mense 1.

731. 4. [DCCIX] Iustinianus Constantinum papam ad se uenire iubens, honorifice suscepit ac remisit, ita ut eum die dominica missas sibi facere iubiens,  communionem de manu eius acceperit, quem prostratus in terra pro suis peccatis intercedere rogans, cuncta eclesie priuilegia renouauit.

732. 5.  Qui [401 1Kb] cum exercitum mitteret in Pontum, multum prohibente papa apostolico, ad comprehendendum Philippicum quem ibi reliquerat, conuersus omnis exercitus ad partem Philippici, fecit eum ibidem imperatorem.

733. 6. [DCCX] Reuersusque [401 1Kb] cum eo Constantinopolim, pugnauit contra Iustinianum, ad 12um ab urbe miliarium, et uicto atque occiso Iustiniano, regnum suscepit Philippicus.

 [Constantinus [402 1Kb] papa iusu imperatoris Iustiniani, die 5 mensis Octobris, indictione 9, egressus de Roma, uenit Ydronto, ubi moras fecit,  quia hiems erat. Iustinianus autem imperator a Nicea Bithinie precepit pape ut Nicomediam ueniret ouiam regi a Nicea uenienti; ubi papa et rex simul conuenierunt. Papa de Nicomedia egressus, 24 die mensis Octobris, indictione 10, Romam intrauit; deinde post menses 3 audiuit quod Philipicus Iustinianum occidit.]

Romanorum 73 regnauit Philippicus anno uno, mensibus 6, usque in annum 702 post passionem Domini.

734. 1. [DCCXII]  Hic eiecit Cyrum de pontificatu, eumque ad gubernandum abbatis iure monasterium suum Pontum redire precepit. Idem Constantino pape misit litteras praui dogmatis, quas ille cum apostolice sedis concilio respuit. Et huius  rei causa fecit picturas in porticu sancti Petri, que acta sex sanctarum synodorum uniuersalium continerent. Nam et huiusmodi picturas, cum haberentur in urbe regia, Philippicus iusserat auferri. Statuitque populus Romanus, ne heretici imperatoris nomen aut cartas uel figuram solidi susciperent; unde nec eius effigies in eclesia introducta est, nec nomen ad missam prolatum.

735. 2. [DCCXIII]  Contra hunc Anastasius insurgens, regno oculisque eum priuauit.

Romanorum 74 regnauit Anastasius annis 3 usque in annum 7 post passionem Domini.

736. 1. (DCCXIu]  Iste litteras Constantino pape Romam per Scholasticum patricium et exarchum  Italie direxit, quibus se fautorem catholice fidei et sancti sexti concilii predicatorem esse dixit. [Constantinus papa obiit 6 Idus Ianuarii ]

737. 2. [DCCXu] Gregorius 88 papa annis 18, mensibus 10. Hic erat uir castus et sapiens, qui Bonifacium, patre atque etiam matre Scottum, ordinauit episcopum ad sedem Mogontinum, et per eum in Germania uerbum salutis predicauit, gentemque illam in tenebris sedentem euangelica luce inlustrauit. . [Iste enim Bonifatius de Hibernia missus est cum Willebrordo Anglico episcopo, ut  in uita eius Wil. legitur [403 1Kb]  [Gregorii pape tempore, indictione 14, uisa est luna cruentata usque ad mediam noctem.  Qui Gregorius fuit temporibus imperatorum Anastasi et Theodosi et Leonis.] Pipinus, filius Ausgisii Anchise Troiani nomine appellatus. Apud Gallias Francorum regnans, obiit. Cui Carolus, qui et maior domus, filius eius, in regno successit per annos 27, usque ad filios suos Carolomannum et Pipinum primum imperatorum Francorum.  Liutbrandus rex Langobardorum donationem patrimonii Alpium Cottiarum, quam Hereberctus rex fecerat et ille repetierat, ammonitione uenerabilis pape Gregori confirmauit. Ecberctus uir sanctus de gente Anglorum et sacerdos monachica uita et peregrinus exornans,  plurimas Scottice gentis prouincias ad canonicam paschalis temporis obseruantiam, a qua diutius aberrauerant, pia predicatione conuertit, anno ab incarnatione Domini iuxta Dionisium 716.

738. 3. [DCCXuI]  Gregorius [404 1Kb] papa constituit ut in quadragesimali tempore ieiunium atque missarum celebritas fieret quod ante eum non erat.

Romanorum 75 Theodosius regnauit anno uno, usque in annum 705 post passionem Domini.

739. 1. [DCCXuII]  Anastasius augustus cum clasem in Alexandriam contra Sarracenos direxit exercitus, dimidio itinere reuertitur, et Theodosium imperatorem facit, coactumque eum in  solio imperii confirmauit. Qui deinde apud Nicenam ciuitatem graui prelio uicit Anastasium, in quo septem milia de exercitu ceciderunt. Capto autem Anastasio, datoque sibi sacramento, clericum fieri ac presbeterum fieri fecit ordinari. Theodosius uero, ut regnauit, cum esset catholicus, mox in regia urbe imaginem illam uenerandam, in qua sancte sex synodi erant depicte, et a Philippico fuerat deiecta, pristino in loco erexit.  Tiberis fluuius alueum suum egressus [indictione 15] multa Rome fecit exitia, ita ut in uia Lata ad unam et semis staturam excresceret, atque a porta sancti Petri usque ad Pontum Moluium aque se descendentes coniungerent. Mansit autem diebus 7, donec, agentibus letanias crebras ciuibus, demum die  reuertitur. Beda sic: »Multi Anglorum de Brittania Romam uenerunt, inter quos etiam reuerentissimus abbas meus Ceolfridus, annos natus 74, cum esset presbiter annis 47, abbas autem annos 35, ubi Lingonas peruenit, obiit, et in eclesia Geminorum martirum sepultus est; qui inter alia donaria misit eclesie sancti Petri Pandectem a beato Hieronimo in Latinum Hebreo uel Greco fonte translatum.«

 Romanorum 76 regnauit Leo annis 9, et inde annis 15 usque ad Pipinum Francorum primum imperatorem hoc est usque in annum 729 post passionem Domini.

740. 1. [DCCXuIII]

741. 2. [DCCXIX]  Sarraceni [405 1Kb] cum imenso exercitu Constantinopolim [ciuitatem] triennio obsident, donec ciuibus multa instantia orationum ad Deum clamauerunt. Tunc plurimi Sarracenorum fame, frigore et pestilentia perierunt. Saraceni uero pertesi obsidionis abscedunt. Qui inde regressi, uulgarorum gentem, que est super Danubium, bello adgrediuntur. Ab hac quoque uicti refugiunt, ac naues repetunt suas [406 1Kb] .


 [Cod. in marg., Ciclus undecimus decennou. ind. 5 incipit.]

744. 5. [DCCXXII]

745. 6. [DCCXXIII] Iuramentum sancti Scotti archiepiscopi Bonifatii , in ecclesia sancti Petri apostoli coram papa Gregorio II, imperatoris Leonis anno 6, sed et Constantini imperatoris filii eius.]

747. 8. [DCCXXu] Hoc [407 1Kb] anno Beda computator minorem compoti librum componit, ipso ita teste: »Si uis nosse per annos singulos quot sunt epacte, sume annos Domini iuxta Dionisium, quot fuerint, utputa in presenti octaua indictione 725, partire per decem nouem decies nouies triceni quingenti septuaginta, decies nouies octoni centum quinquagies dupondius, remanent tres; hos item multiplica per  decem, fiunt triginta tres; tolle triginta, remanent tres; isti tres sunt epacte presentis anni.« Hec ait Beda .

749. 10. [DCCXXuII] Alia epistola eiusdem  pape Gregorii secundi ad Bonifatium , data 10 Kal. Decembris, imperii Leonis anno 10, sed et Constantini regni anno 8, indictione decima, et reliq.


[Cod. in marg., Ciclus solis incipit.]

750. 11. [DCCXXuIII]  [Langobardis [408 1Kb] indictione 11 peruasum est Sutrinse castellum, et quadraginta diebus possessosum ab eis, donec Gregorii pape continuis scriptis et donationibus dimiserunt. Mense Ianuarii, indictione 12, plus diebus  stella que Antifer dicitur apparuit in occidua, radiens in aquilone et ad medium celum, tempore Gregorii pape.]

753. 14. [DCCXXXI]  [Gregorius papa obiit 3 Idus Februarii, indictione 14, Leone et Constantino imperatoribus.]

754. 15. [DCCXXXII] Gregorius 89 papa annis 11.

755. 16. [DCCXXXIII]  Sarraceni uero predicti   cum altum peterent, ingruente subita tempestate, plurimi etiam mersi sunt ex ipsis et necati. Plurime [409 1Kb] enim naues eorum merse et confracte erant per litora.

757. 18. [DCCXXXu]  Liutbrandus [410 1Kb] uero rex Langobardorum audiuit quod Sarraceni loca sancta corrumperent. Audiuit quod, depopulata Sardinia, etiam loca illa fedarent ubi ossa sancti Augustini episcopi propter uastationem barbarorum olim translata et honorifice fuerant recondita. Misit ergo, et dato magno pretio accepit, et transtulit ea in Ticinis, ibique cum debito tanti patris honore recondidit.

759. 20. [DCCXXXuII] Beda computator obiit 2 Kal. Ian.

 760. 21. [DCCXXXuIII]  Gregorius predictus papa constituit in missa: »quorum solennitas hodie [411 1Kb] « et reliqua usque »largitor admitte per Christum dominum nostrum.«  [Initium Heroluesfeld.]

762. 23. [DCCXL]  Ipse uero obiit 4 Kal. Dec. sepultusque est in eclesia beati Petri. [Epistola tertii Gregorii ad Bonifacium Scottum Mogontinum archiepiscopum , data 4 Kal. Nouembris, Leonis imperii anno 23, et Constantini filii eius 20, indictione 8.]  [Gregorius [412 1Kb] tertius fuit temporibus Leonis et Constantini imperatorum, ea persecutione grassante que per ipsos mota est ad depositionem et destructionem sacrarum imaginum domini nostri Iesu Christi et  sancte Dei genetricis et sanctorum apostolorum omniumque sanctorum et martirum et confessorum, pro quibus papa, ut ab hoc resipiscerent ac remouerentur errore, misit instituta apostolice sedis per Georgeum presbiterum, qui cum ea ob metum imperatoribus Constantinopolin non reddit, iterum de Roma a papa ad regiam urbem directus, secundo eadem dedit, que scripta in parte in Sicilia insula retinuit, non ultra ad Constantinopolin permisit, et portatorem exilio per annum relegauit. Unde papa in concilio 23 episcoporum cum presbiteris et diaconibus et cuncto clero et nobilibus, etiam consulibus et reliquis christianis plebibus, coram corpore beati Petri apostoli statuit  ut, si quis deinceps  antiqua consuetudinis apostolice tenentis fidelem usum contemnens contra easdem imagines depositor atque destructor et profanator uel blasphemus extitit, sit extorris a corpore et a sanguine domini nostri Iesu Christi uel totius Ecclesie unitate et compage; quod et subscriptione sua sollempniter confirmauit cum omni concilio. Que sinodalia pro erigendis sacris imaginibus per Constantinum defensorem  misit imperatoribus, que similiter tenuerunt et portatorem in carcerem per annum tenuerunt et tunc cum iniuris remiserunt, sed et tota Romana prouincia pro erigendis imaginibus supplicationis scripta unanimiter ad eosdem imperatores direxerunt per Sergium patricium et straticum insule Cicilie, [413 1Kb] quibus imperatores scripta rapuerunt, et portatores 8 mensibus tenentes, cum exprobris et iniuris remisserunt. Iterum papa per Petrum defensorem ad regiam urbem tam Anastasio peruasore sedis Constantinopolitane quamque imperatoribus Leoni et Constantino.]


[Cod. in marg., Ciclus decennouenn. 12 incipit ind. 9.]

763. 24. [DCCXLI] Karolus, filius Pipini, qui et maior domus dictus, rex Francorum obiit. [Leo imperator  obiit. Constantinus filius eius successit.] [* 1Kb]

Romanorum [413 1Kb] 77 regnauit Pipinus, filius Karoli, Francorum primus imperator, annis 27, usque in annum 755 post passionem Domini.

764. 1. [DCCXLII]  [Gregorius papa obiit 4 Kal. Dec., indictione 10.]

Zacarias 90 papa ann. 11

765. 2. [DCCXLIII] Sanctus Bonifatius Mogontinus archiepiscopus clarus habetur. [Epistola Zacarie pape ad Bonifatium , data Kal. April., 24 anno regni Constantini, sed imperii eius anno 2, indictione 11 et reliqua. Epistola Zacarie pape ad Bonifacium Scottum archiepiscopum Moguntinum  , data Nonas Ianuarias, regni Constantini anno 28, imperii eius anno 6, indictione 15. Alia epistola Zacarie pape ad Bonifacium Scottum archiepiscopum Moguntinum , data Kal. Maii, anno 29 regni Constantini patris eius, id est imperii anno 7, indictione 1. Alia epistola Zacarie pape ad Bonifacium , data 2 Non. Nouembris, Constantini anno 32, patris eius anno 11, indictione 5.]

766. 3. [DCCXLIu]  Sanctus Bonifatius Fuldam monasterium in solitudine Bochonia inchoauit.

767. 4. [DCCXLu]  Carolomannus rex, frater imperatoris, cum fratre tractat seculum dimittere.

 768. 5 [DCCXLuI]  Carolomannus imperium permittens, Almaniam ingreditur.

769. 6. [DCCXLuII]  Carolomannus pergens Romam, tonsoratur a papa Zacaria.  [Carolomannus Rome in monte Soracte apud ecclesiam sancti Siluestri constructo monasterio cum fratribus secum ad hoc uenientibus per aliquot annos perfruitur. Sed ob insolentiam Francorum Romam  uisitantium, qui eum uelud dominum quondam suum preterire nolebant, ad monasterium sancti Benedicti situm in castro Casino secessit, ubi postea regulariter uixit.]

770. 7. [DCCXLuIII]  Grifo fugit in Saxoniam ob metum imperatoris [414 1Kb] .

771. 8. [DCCXLIX]  Grifo iterum de Saxonia reuertitur.

772. 9. [DCCL]  Pipinus decreto Zacarie pape a Bonifatio Mogontino archiepiscopo unguitur in imperatorem, et deinde ob id post papam secundus habetur episcopus Mogontinus [415 1Kb] .

773. 10. [DCCLI]  [Burgardus primus episcopus Wirtiburgensis consecratur, et sedit ann. [416 1Kb] 40 [417 1Kb] .]

 774. 11. [DCCLII]  Grifo obiit. Zacarias papa obiit Id. Mart., indictione quinta.

775. 12. [DCCLIII]  Stephanus 91 papa post Petrum annis 5, mense 1.  Stephanus papa et Carlomannus predictus monachus a monte Casina uenerunt ad Pipinum in Franciam, petentes defensionem contra Haistulfum regem Langobardorum.

776. 13. [DCCLIu]  Unxit autem Stephanus duos filios Pipini Carolomannum et Karolum Magnum in imperatores 5 Kal. August.  Stephanus [418 1Kb] papa uenit de Roma 14 die mensis Octobr., indictione 7, et 15 die mensis Nouembr., cum licentia Astulfi regis Langobardorum de ciuitate Papia indictione 7, ad Franciam uenit, ubi in loco  nomine Ponticone Pipinum inuenit, qui die 6 mensis Ianuar. pape promisit omne quod petiuit; et post dies unxit papa Pipinum cum duobus filiis suis reges Francorum. Tunc in monasterio in Francia Carolomannus monachus obiit. Pipinus et Stephanus papa, occisis Langobardis bello et fugato Aistulfo rege eorum, 8 Idus obsedent ciuitatem Papiam. Item Aistulfus obsides dedit. Iterum Pipinus contra Aistulfum obsides dedit. Iterum Pipinus contra Aistulfum Langobardos intrat. Papiam ciuitatem obsedit, et Aistulfus obsedes reddit.]

777. 14. [DCCLu]  Sanctus Bonifatius archiepiscopus adnuntiens uerbum Dei in Fresia [419 1Kb] , passus est cum aliis martiribus Non. Iunii 

778. 15. [DCCLuI]  Lullus archiepiscopus post Bonifatium successit annis 32.

 779. 16. [DCCLuII  Organum primitus uenit in Franciam, missum a Constantino rege Grecie Pipino imperatori.---[Aistulfus [420 1Kb] rex Langobardorum obiit; cui Desiderius dux succesit.] [Stephanus [420 1Kb] papa obiit 5 Kal. Maii, indictione 10  Cui successit germanus eius Paulus, tempore Leonis et Constantini imperatorum.]

 780. 17. [DCCLuIII] Paulus 92 papa post Petrum annis 10, mense 1.

781. 18. [DCCLIX]  Pipinus imperator in Saxoniam ingreditur.

782. 19. [DCCLX]  Pipinus in uascones ingreditur.

783. 20. [DCCLXI]  Pipinus imperator Italiam intrauit, et bellum contra regem Langobardorum Haistulfum suscepit.

784. 21. [DCCLXII]  Pipinus [421 1Kb] Haistulfum regem paucorum dierum obsidione apud Ticenum compulit, et obsides dare et recepta a Romanis oppida atque castella restituere et ut reddita non repeterentur sacramento fidem facere.

787. 24. [DCCLXu]  Hiemps grandis et  ualde etiam durissimus.

788. 25. [DCCLXuI]  Gordogangus episcopus corpora sanctorum Gorgoni et Nazarii in Franciam Roma aduexit.

789. 26. [DCCLXuII]  Pipinus, finito Aquitanico bello, contra Waifarium ducem Aquitanie ab eo suscepto, per continuos 9 annos gesto, Turonis ad Sanctum Martinum causa orationis perrexit .

790. 27. [DCCLXuIII]  Inde egressus, Parisius ad Sanctum Dionisium uix perueniens, ibi morbo aque intercutis 9 Kal. Octobr. obiit, et sepultus.--- [Paulus [422 1Kb] papa obiit in estate, et cessauit episcopatus anno 1, mense 1; quo Constantinus laicus transgressor apostolice sedis inuasor  extitit. Idem [indictione [423 1Kb] ] 6, mense Iulio depositus est, et Stephanus papa successit, et quesiuit episcopos peritos a Pipino imperatore, qui iudicarent Constantinum in synodo. Nuncii pape uenerunt ad Karolum et Carlomannum, quia interim Pipinus obiit, et Constantinus papa cecatus est. Facto igitur concilio in basilica saluatoris domini nostri Iesu Christi iuxta Lateranis Rome, combusserunt omnes sacerdotes Constantinum in medio presbyterii ipsius ecclesie, alapis eius ceruicem cedere prius facientes in ecclesia; sicque combustus est  Clerus et populus et papa clamabant kyrieeleyson, et statuerunt ut omnes consecrationes eius iterate [424 1Kb] fuissent preter baptisma et chrisma. Rogauit autem papa Constantinus Constantinum et Leonem augustos  magnos imperatores, deprecans eorum imperialem clementiam, ut in ipsis Grecie partibus Paulum exilio mancipatum retineri precepissent.---Antequam [425 1Kb] mortuus esset Paulus papa, ilico Toto dux Nepesine ciuitatis et Passinus et Paschale [426 1Kb] germanum suum Constantinum laicum fecerunt papam, et comminando inuite Georgio episcopo, compulerunt eum orationem clericatus eidem Constantino  tribui; sicque clericus factus est, et alio die secunda feria subdiaconus et diaconus illucescente die ab eodem episcopo factus, et dominico die sequenti in basilica beati [427 1Kb] Petri cum armata multitudine a Georgio Penestrine episcopo et Eustadio Albanense et Citonato Portuense episcopis tribus pontifex consecratus est; qui consecrauit episcopos 8, presbyteros 8, diaconos 4 et reliqua per annum et mensem.]

Romanoram 78 regnauit Karolus Magnus, filius Pipini, annis 46 mensibus quatuor.

791. 1. [DCCLXIX] Stephanus 93 papa annis 4.

792. 2. [DCCLXX]  Mortuo autem Pipino rege, Franci generali conuentu totum regnum inter filios eius Karolum et Carlomannum eque diuiserunt, et Karolus partem patris eorum [428 1Kb] Pipini, Carolomannus  uero partem patrui [429 1Kb] eorum Carlomanni suscepit.  Carlomannus autem post administratum biennio regnum in uilla Salmoniaco obiit, 2 Non. Octobr., et Karolus in toto regno rex constituitur.

Adrianus 94 papa annis 23.

795. 5. [DCCLXXIII]  Karolus, Hunoldo, qui post mortem Wafari bellum Carolo conabatur, fugato, et Aquitania subiecta rogatu Adriani pape in Italiam perrexit.

796. 6. [DCCLXXIu]  Karolus Desiderium regem Langobardorum longa obsidione fatigans, in dicionem suam suscepit; filiumque eius Adelgisum, in quo omnes spem inclinabant, ab Italia compellit, atque Italiam totam subegit; et omnia a Langobardorum regibus erepta tam Romanis quam Adriano  pape restituit, et tunc primum Romam peruenit sabbato sancto pasche .

797. 7. [DCCLXXu]  Subiecta Italia, Saxonicum bellum, biennio ante Italicum inceptum, repetitum est et per 33 annos permansit. Quorum Saxonum Karolus 10 milia hominum captiuorum cum uxoribus et paruulis dispersit.

799. 9. [DCCLXXuII]  Karolus Hispaniam subiecit, et incolumi exercitu reuertitur.

800. 10. [DCCLXXuIII]  Domuit et Brittones, qui in occidente Gallie super litus residebant.


[Cod. in marg. Ciclus decennou. 14 incipit indict. 2.]

801. 11. [DCCLXXIX]  Karolus iterum in Saxoniam; et fames magna mortalitasque in Francia.   Sanctus Sturmi abbas primus Fuldensis obiit 16 Kal. Nouemb.

802. 12. [DCCLXXX] Cui successit Baugolfus abbas.

803. 13. [DCCLXXXI] (A. Aug. Karolus Saxoniam capit.

804. 14. [DCCLXXXII]  Karolus secundo Romam perrexit, ibique baptizatus est filius eius Carlomannus, quem Adrianus papa mutato nomine uocauit Pipinum.

805. 15. [DCCLXXXIII]  Hiltigart regina  obiit, tres filios, Carolum, Pipinum et Ludouicum, Carolo relinquens. 

806. 16. [DCCLXXXIu]  Post quam Karolus Fastradam sibi sociauit in coniugium.

807. 17. [DCCLXXXu] (A. Hersf.  Coniuratio Hardradi et Orientalium.

808. 18. [DCCLXXXuI] (A. Hersf.  Karolus pergit Italiam, qui matrem suam Berhatradam in basilica apud Sanctum Dionisium iuxta patrem Pipinum humauit cum magna gloria.  Karolus tertio Romam perrexit, et signa crucis in uestibus hominum apparuerunt.  Lullus archiepiscopus Mogontinus obiit 17 Kal. Nou. hora diei secunda. Richolfus sibi successit annis 27. [* 1Kb] Richolfus [430 1Kb] ordinatur in episcopum Mogontie  4 Non. Mart. in die dominico in monasterio beati Petri quod est Frislar .] Sanguis e celo et de terra profluxit.

809. 19. [DCCLXXXuII]  Karolus a Roma pergit in Beneuentum ad Sanctum Benedictum, et per Alamaniam uenit ad Baioariam.

810. 20. [DCCLXXXuIII]  Baiaria capta est, Tasilo duce eius deposito.

811. 21. [DCCLXXXIX]  Karolus Sclauos qui dicuntur uulzi [432 1Kb] subegit.

812. 22. [DCCXC] (A. Hersf.  Basilica sancti  Bonifacii Fuldense monasterium fundatur.

813. 23. [DCCXCI]  Karolus perrexit Pannoniam [433 1Kb] .

814. 24. [DCCXCII]  Karolus Auaros subegit, et Hunorum regnum uastat:  [Anno [434 1Kb] 20 Adriani pape mense Decembr., indictione 15, fluuius Tiberis per campestra intumescens, portam que dicitur Flaminia a fundamentis usque ad arcum euellit, qui [435 1Kb] tres fulcidas eam deduxit et muros transcendit in aliquibus ad portam beati Petri, et ad pontem Moluium aque descenderunt per triduum .]

815. 25. [DCCXCIII]  Coniuratio Pipini filii sui contra Karolum patrem suum. Qui consilio detecto tonsuratur, et sociorum eius alii decollantur  atque alii suspenduntur.

816. 26. [DCCXCIu]  Heresis Filiciani [436 1Kb] in synodo apud Franconofurd habita damnatur.  Fastrada regina, de genere Germanorum, obiit [* 1Kb] ; post quam Karolus Liutgardam duxit Alamanniam.

817. 27. [DCCXCu]  Adrianus papa  obiit in natiuitate Domini; quem uelud fratrem aut carissimum filium planxit Karolus. [Adrianus [437 1Kb] papa obiit 7 Kalend. Ianuarii, indictione 4 ]

818. 28. [DCCXCuI] Leo 95 papa annis 20, mensibus 6.

819. 29. [DCCXCuII]  Romani Leonem papam letania maiore captum excecauerunt, et linguam eius radicitus absciderunt. Qui in custodia missus, noctu per murum euasit, et ad legatos Karoli Wirundum abbatem et Winegesium Spolitanorum ducem ueniens, Spoliatum [438 1Kb] ductus est; et ad regem Karolum in Saxoniam apud Baderbrunnam, presente Richolfo episcopo Mogontino, peruenit, a quibus summo honore susceptus est. Karolus unguitur in imperatorem a papa Leone.

 820. 30. [DCCXCuIII] 

821. 31. [DCCXCIX]  Karolus legendi et psallendi disciplinam diligentissime emendauit.

822. 32. [DCCC]  Karolus quarta uice Romam cum papa Leone pergit propter reparandum qui nimis conturbatus erat ecclesie statum, et ibi totum hiemem transegit.

823. 33. [DCCCI] . Karolus etiam eo tempore a Romanis augustus appellatus est.

824. 34. [DCCCII]  Amarmurmulus rex Persarum elefantem et alia munera misit regi Karolo.

 825. 35. [DCCCIII]  Karolus pontem 500 passuum longitudinis trans Renum Moguntiacum [439 1Kb] construxit; tanta enim ibi est fluminis latitudo .

826. 36. [DCCCIu]  Leo papa uenit in Franciam.

827. 37. [DCCCu]  Karolus, filius Karoli imperatoris, Bohemios uastat, Lechonem, regem eorum occidens. [Ecclesia [440 1Kb] Sancti Albani hoc anno dedicatur [* 1Kb] , hoc est 805, indictione 13.]

828. 38. DCCCuI]  Primus annus  endicadis. Mortalitas maxima orta [442 1Kb] est in monasterio Fuldensi, ita ut plurimi ipsorum monachorum morerentur.

829. 39. [DCCCuII]  Karolus religionem christianam, qua ab infantia fuit imbutus, sanctissime et cum summa pietate coluit; circa [443 1Kb] pauperes sustentandos et elemosinam deuotissimus erat .

832. 42. [* 1Kb] [DCCCX]  Karolus, antequam deciderat [444 1Kb] , per quatuor annos crebro febribus correptus.

 833. 43. [* 1Kb] [DCCCXI]  Karolus, regni in Francia 43, in Italia autem 36, imperii anno 11, indictione 4, thesauros et uestes ceteraque omnia diuisit per tres partes. Quarum [445 1Kb] duas partes per uiginti unam partem [446 1Kb] totidem metropolitanis ciuitatibus, que in regno eius noscuntur [447 1Kb] , partitus est; quarum nomina hec sunt: Roma 1, Rauenna 2, Mediolanum 3, Forum Iulii 4, Gradus 5, Colonia 6, Moguntiacus 7, Iuuauum, que et Salzburg 8, Treuerus [448 1Kb] 9, Senones 10, uesontio 11, Lugdunum [449 1Kb] 12, Rotomagus 13, Remis 14, Areles 15, uienna 16, Darantasia [450 1Kb] 17, Ebrodunum 18,  Burdigala 19, Turones 20, Bituriges 21. Unusquisque autem metropolitanus episcopus unam partem sue ecclesie et duas suffraganeis suis dare debuit. Tertia uero pars uel usque ad obitum eius, uel usque dum uellet carere, in usu cottidiano haberetur [** 2Kb] ; cuius tunc prima pars predictis metropolitaneis episcopis ad easdem predictas partes adderetur, altera filiis et filiabus et nepotibus, tertia pauperibus, quarta seruis et ancillis distribueretur. Precium librorum suorum, quorum magnam in bibliotheca sua copiam congregauit, pauperibus erogare precepit.

 835. 45. DCCCXIII]  Pons apud Mogontiacum, quem per decem annos ingenti labore et opere mirabili de ligno Karolus construxit [* 1Kb] , anno primo antequam obiit, tribus horis conflagrauit, nec quidem una ex eo astula remansit. Pons [** 1Kb] predictus apud Mogontiam erat trans Renum, quem, quia de eo latrones noctu, hominibus in Renum proiectis, rapiebant predam, Richolfus Mogontinus episcopus comburi precepit.  Richolfus Mogontinus episcopus obiit, Haistolfus post eum  successit annis 11.  Karolus, circa Kalendas Nouembris, habito generali conuentu, uocauit de Aquitania ad se Ludowicum filium suum, et cum eum moneret, die dominico precepit ei ut propriis manibus suis de magno altari Aquisgrani coronam imperii capiti suo superponeret, qui donatus magnis muneribus Aquitaniam perrexit. Karolus *** 1Kb] cum Aquisgrani hiemaret, mense Ianuarii febre correptus est, in quo 5 Kalend. Februarii, hora diei 3, indictione 7, 72 anno etatis, incar. 814 [452 1Kb] ] obiit ; et ibi Aquisgrani eadem die in basilica Saluatoris sancteque Dei genitricis, quam ipse ex fundamento mirifico opere construxit, sepultus est.

 Romanorum 79 Ludowicus regnauit annis 26, mensibus 11 usque . . . .

836. 1. [DCCCXIu]  Ludowicus omnem iniustitiam sui regni inquirens restaurauit.

837. 2. [DCCCXu] . Baugolfus abbas Fuldensis obiit, 8 Idus Iulii. Iussumque est ut omnes monachi cursum sancti Benedicti cantarent. Ratgerus abbas annis 5.

838. 3. [DCCCXuI]  Ludowici exercitus Sclauos superant, et Leo papa obiit.


[Cod. in marg., Ciclus 16 decennouennalis incipit indictione 10.]

 839. 4. [DCCCXuII]  Stephanus 96 papa annis 2 [455 1Kb] , mensibus 7. Stephanus papa, obuiante Ludowico in campo magno Remensium, sequenti die dominico coram omni populo ante missam unxit eum in imperatorem, et auream coronam mire pulchritudinis, cum preciosissimis gemmis mirabiliter ornatam, portatam de Roma secum, imposuit super caput eius, aliamque coronam auream capiti Irmingarde regine, nominans eam augustam.

840. 5. [DCCCXuIII]  Stephanus uero papa, postea donatus magnis muneribus et honesto in  itinere seruitio, ad Romam a rege dimissus, et non longe post obiit.

841. 6. [DCCCXIX]  Dedicatur monasterium Sancti Bonifatii Fulda Kal. Nou.

842. 7. [DCCCXX] Ratgerus abbas Fuldensis obiit 8. Idus Dec. Egil abbas successit annis 5.

Paschalis 97 papa annis. . . . . [456 1Kb] .  Ludowicus imperator Britanniam subegit, ducem eius Murcomannum occidens. Inde regrediens Irmingardam reginam febricitantem inuenit, que paulo post inde obiit .

843. 8. [DCCCXXI]  Ludowicus imperator Iudit, filiam Hwelfi ducis Baioarie, reginam sibi sociauit, et Ingulenheim uilla regia generale placitum suum habuit .

 844. 9. [DCCCXXII]  Ludowicus imperator per exercitum suum orientales Sclauos uastat, ducem eorum nomine Liduit fugato.

845. 10. [DCCCXXIII]  Ludowicus imperator primogenito filio suo Lothario, placito generali habito, filiam Hugi comitis coniunxit [457 1Kb] .

846. 11. [DCCCXXIu]  Ludowicus imperator de placito generale Attiniaco [458 1Kb] palatio Lutharium filium cum coniuge sua Irmingarde in Italiam direxit, indeque Franconofurt uenit, et natalem Domini celebrauit. Paschalis papa obiit.

 Eugenius 98 papa annis 3. Haistolfus episcopus Mogontinus obiit.

847. 12. [DCCCXXu]  Otgarius episcopus an . . . . . [* 2Kb] . Ludowicus imperator  uastat Britanniam.

 848. 13. DCCCXXuI] Egil abbas Fuldensis obiit. 14 Kal. Iul. Rabanus successit annis 20. Ludowico imperatori Aquis legati uulgarorum munera portant .

849. 14. [DCCCXXuII]  Ludowicus imperator Ingilenheim Herioltum de Danais [461 1Kb] de fonte baptismatis, et uxorem eius regina Iudith eleuauit. Cui cum magnam Fresonum partem dedit, donis honorificis cum legatis suis eum dimisit.

ualentinus 99. papa.

850. 15. [DCCCXXuIII]  Ludowicus  imperator dirigens exercitum contra Sarracenos obiam [462 1Kb] , fugauit eos.

851. 16. [DCCCXXIX]  Ludowicus de Ingelenheim post generale placitum uenit Commarciacum.

852. 17. [DCCCXXX]  Ludowicus Wormatia Karolo, filio Iudit et suo [463 1Kb] , terram Alamanicam et Redicam et partem Burgundie dans coram filiis suis Luthorio, Ludowico et Pipino, qui tres germani sunt indignati inde. Corpora sanctorum ualentini, Senesii in Augeam insulam 5 [464 1Kb] Idus Apr. uenerunt.

853. 18. [DCCCXXXI]  Gregorius papa 100. Iudith [* 1Kb] regina, quasi uiolata a duce Bernhardo, et 465 1Kb] imperatoris sacro fonte baptismatis filio, a  primatibus regni uelata est et in monasterium missa. Fratres etiam regine Cuonradum et Rudolfum tondentes et in monasterium mittentes; quos in Nouio super flumen ualum cum ueritate superauit rex, reginam [466 1Kb] , Aquis obuiam ei uenientem, iubente papa Gregorio, accepit [467 1Kb] .

 854. 19. [DCCCXXXII]  Bernhardus dux in palatio Theodonis coram rege et filiis suis purgauit se, cum nullus uel armis eum culpabilem cum regina fecisset.

855. 20. [DCCCXXXIII] Filii regis temptauerunt regnum, patrem dehonorantes.

856. 21. [DCCCXXXIu] Ludowicus imperator a [filiis [469 1Kb] ] suis, id est Pipino, Ludowico et Lothario, imperio priuatur; obuiam ei uenientes cum Gregorio papa in campo magno, qui est inter Argentoriam et Basiliam.  Tunc separantes reginam ab eo et mittentes eam in Italiam in ciuitatem Tartunam, Pipinus in Aquitaniam, Ludowicus in Baioariam perrexit. Lotharius uero patrem ad Compendium palatium et inde Aquisgrani conduxit, et in  custodia inclusit, et ibi celebrauit natale Domini, patre adhuc incluso.

857. 22. [DCCCXXXu]  Post uero epiphaniam Lothorius, quia contra eum cum patre erat Ludo[wicus, compellit patrem secum ire ad Compendium. Quos cum multitudine secutus [470 1Kb] ] est Ludowicus; et cum propre esset, fugiens Lothorius, patrem Ludowicus conduxit ad sedem regalem Aquis, et ibi pariter pascha celebrauerunt.

858. 23. [DCCCXXXuI]


 [Cod. in marg., Ciclus 17 decennouennalis incipit indictione 14.]

860. 25. [DCCCXXXuIII]  Paulo [471 1Kb] diaconus palatii lapsus est in iudaismum.

861. 26. [DCCCXXXIX]  Eclipsis solis 3 Non. Mai inter 8 et 9 horam in uigilia ascensionis Domini.

862. 27. [DCCCXL]  Ludowicus imperator dum filium suum Ludowicum trans Renum persequeretur, morbo grauatur, et in nauim per Moin in Renum deducitur, uix in insuia Ingelheim perueniens, obiit ibi 11 Kal. Iunii, et inde in mense Martio asportatus in basilica sancti Arnolfi sepultus, statimque Lothorius Italia egressus imperium arripuit.

Romanorum 80 Lothorius regnauit annis 15.

 863. 1. [DCCCXLI]  Ludowicus uero et Carolus paterno regno priuati, apud Fontaniacum fratrem Lotharium bello uincunt.

864. 2. [DCCCXLII]  Tres [472 1Kb] supradicti fratres regnum Francorum inter se diuiserunt: Carolus occidentem a Britannico oceano tenet usque ad Mosam fluuium;  Ludowicus orientem, id est omnem Germaniam usque Reni fluenta et nonnulle ciuitates [trans [473 1Kb] Renum cum adiacentibus pagis ob copiam uini]; Lutharius uero primogenitus et imperator medium inter utrosque regnum tenuit totamque Prouinciam et omnia regna Italie cum ipsa Roma. Ab hoc Lothorio regnum Luthorium [474 1Kb] hactenus nominatur.

866. 4. [DCCCXLIu] Sergius 101 papa.

 868. 6. [DCCCXLuI]  Otgarius [475 1Kb] episcopus Mogontinus obiit. Rabanus abbas Fuldensis successit annis 9.

869. 7. [DCCCXLuII] Hatto abbas ad Fuldam post Rabanum [476 1Kb] successit annis 15.

873. 11. [DCCCLI]  Irmingardis regina, coniunx Lothorii, obiit. Regina [477 1Kb] uero reliquit tres filios Ludowicum, Lutharium et Carolum.

875. 13. [DCCCLIII] Leo papa 102 post Petrum.

876. 14. [DCCCLIu].


[Cod. in marg., Ciclus decennouennalis explicit indictione 2 [478 1Kb] .]

877. 15. [DCCCLu]  Rabanus episcopus Mogontinus obiit feria 2. Non. Febr. Carolus episcopus successit 8 annis. Basilica Sancti Kiliani  concrematur. Luthorius imperator, conuocatis primoribus regni, imperium inter filios suos diuisit.  Ludowico quidem Italiam tradidit, eumque imperatorem nomine suo appellari fecit; Lothario uero regnum, quod ex suo nomine uocatum est, concessit; Carolo autem iuniori ipsorum [479 1Kb] Prouinciam mandauit. Qui ita disponens seculum reliquit, et in Prumia monasterio ueniens, postquam habitum sancte conuersationis monachorum suscepit, eodem anno 3 Kal. Octobris obiit.

 Romanorum 81 Ludowicus, qui et Lothorius  , regnauit annis 15.

878. 1. [DCCCLuI.]


[Cod. in marg., Annus secundus cicli 18 decennouennalis indictione quarta.]

879. 2. [DCCCLuII] Benedictus 103 papa post Petrum.

880. 3. [DCCCLuIII]  Folcwinus [480 1Kb] abbas obiit.

881. 4. [DCCCLIX]  Waldarius [481 1Kb] abbas post ipsum successit.

882. 5. [DCCCLX]  Meginradus hierimita martyrizatus est.

883. 6. [DCCCLXI] Hatto abbas Fuldensis obiit pridie Idus Aprilis.

 884. 7. [DCCCLXII] Thiodo abbas post eum successit annis 13.

885. 8. [DCCCLXIII]  Carolus episcopus Mogontinus obiit. Liutbertus episcopus successit 26 annis.

Sanctus Nicolaus papa 104.

886. 9. [DCCCLXIu]  Walterus [481 1Kb] abbas obiit. Hecco post eum successit.  Lothorius [482 1Kb] imperator, quod Thietbirgam reginam uxorem legittimam recusare uellet, quam exosam habebat propter Waldradam suam concubinam, quam, cum adolescens esset, in domu paterna nimio diligebat amore, non parua res inde [483 1Kb] euenit. Fratres [484 1Kb] ergo regine hoc ad Nicolaum papam Romam deducunt. Inde Nicolaus papa Arsenium episcopum,  apocrisiarium et consiliarium suum, uice sua in Franciam anno isto direxit. Qui cum uenisset, conuocato episcoporum conuentu, antequam protinus anathematis gladio feriretur, necessitate constrictus Lotharius, uellet nollet, reginam in matrimonium recepit; interposito iurisiurandi sacrificio, ne eam a se separaret, neque ipsa uiuente aliam super eam induceret. Sed postea proiecta regina, et Waldrada pro ea inducta, sanctus Nicolaus 4 Non. Februarii in purificatione sancte Marie, Waldradam anathematis sententia ab omni consortio sancte ecclesie excommunicauit.

890. 13. [DCCCLXuIII]  Cometa uisa est manifestissime hoc anno.

891. 14. [DCCCLXIX]  Sanctus Nicolaus  papa obiit 8 Idus Decembris. Ictus fulminis Kal. Iul. hora 10.

892. 15. [DCCCLXX]  Adrianus 105 papa annis 3. Lothorius autem cum audiuit mortem Nicolai pape, misit ad papam Adrianum, rogans ut cum gratia eum suscipisset. Cui papa rescribens dixit, si se immunem ab obiectis predictis sciret, ut ad appetitam benedictionem sancti Petri perueniret;  si culpabilem, ut condigna remedia penitentie susciperet, nichilominus sine dilatione ueniret.  Qui cum Romam peruenisset, ab Adriano papa honorifice susceptus est. Qui cum a papa interrogatus est, si precepta sancti Nicolai, immo beati Petri, et iusiurandum Dominici corporis obseruaret, respondit se ita obseruasse omnia ac si diuinitus sibi essent imperata. Quod etiam proceres ac obtimates sui cum eo contestificauerunt. Cui papa dixit: »Oportet te ergo, fili karissime, corpus Christi nobiscum participare, ut per hanc participationem membris Christi, unde abscisus uideabaris, in corpore inseri merearis.« Papa itaque, cantata missa, hora communicationis accipiens corpus Christi in manibus suis, dixit Lothario: »Si innoxius  es a predictis, remissio sit tibi hec communicatio; sin autem, nequaquam sumere presumas, ne forte ad iudicium et condemnationem tibi perueniat.« Rex autem captus mente, obduratus pariter et obcecatus, absque retractione communicauit. Deinceps papa ad sequaces et fautores regis dixit singulis: »Si in adulterio predicto cum rege tuo non communicasti, hec communio corporis Christi sit tibi in uitam eternam.« Nullus autem in hoc scelere regi consentiens [qui [485 1Kb] ] communicauit, post annum uixit. Lotharius uero imperator Roma egressus, morbo corripitur, et perueniens Placentiam ciuitatem, obiit 6 Idus Augusti. Inde etiam et in populo mortalitas maxima acta est.  Cuius regnum Ludowicus et Karolus senior,  duo fratres eius, in loco Marsana iuxta Mosam, una cum proceribus et obtimatibus [486 1Kb] suis, equis partibus inter se diuiserunt. Karolus ad Heristellium perrexit, cuius palatium ei acciderat.

Romanorum 82 Ludowicus  , filius Lotharii uel Ludowici, regnauit annis quatuor.

893. 1. [DCCCLXXI]  Ludowicus uero ad Aquis palatium rediuit. Hecco abbas obiit; Ruadho successit.

894. 2. [DCCCLXXII] Adrianus papa obiit. Iohannes 106 papa successit annis 12.

895. 3. [DCCCLXXIII]  Ictu fulminis Wormatia comburitur.  Ludowicus imperator Romam ueniens, ibique conuentum celebrans coram papa Iohanne, Adalgisus dux Beneuentanus,  Grecorum persuasionibus corruptus, et contra Ludowicum imperatorem manum eleuans, a senatu tyrannus atque hostis rei publice proclamatur, bellumque contra eum decernitur. Thiodo abbas Fuldensis obiit 7 Idus Ag. Sigehart 22 annis.


[Cod. in marg., Ciclus 19 decennouennalis incipit indictione 7.]

 896. 4. [DCCCLXXIu]  Ludowicus imperator cesar Italie obiit, et Karolus senior rex Gallie Romam perrexit.

Romanorum 83 Karolus regnauit annis 2.

897. 1. [DCCCLXXu]  Karolus ergo Romam perueniens, datis Iohanni pape et Romanis magnis muneribus, imperator factus est.  Ludowicus rex, frater Karoli, apud Franconfurt palatium obiit 5 Kal. Septembr., sepultusque est in monasterio Sancti Nazarii Loraszam; qui ex regina nomine Hemma tres filios habuit, id est Carlomannum, Arnolfi patrem, et Ludowicum Karolumque iuniorem, postea imperatorem. Karolus uero senior et imperator audiens mortem fratris sui, ad Aquis palatium; et ubi paucis diebus moratus, ad Coloniam  inde est profectus. Carlomannus uero, primogenitus Ludowici, fines Italie intrauit, quia Karolus senior inde recedit. Karolus autem, frater eius, in Almania morabatur. Porro Ludowicus, qui ad obitum patris fuit, apud Franconafurt, principalem sedem orientalis regni, residebat. Qui quoque Karolum seniorem 8 Idus Octobr. bello in pago Meginense [487 1Kb] nomine Ripuaria, non longe ab Andrenaco castello iuxta Renum, pugnantem 50 amplius milibus contra se, superauit. Deinde tres fratres in loco qui dicitur Sualifelt inter se regnum paternum diuiserunt. Carlomannus Baioariam, Pannoniam, Carnutum et regna Sclauorum Behemensium; Ludowicus orientalem Franciam, Thuringiam, Saxoniam, Fresiam et partem regni Lothorii; Carolus Almaniam et  aliquas ciuitates ex regno Lotharii tenuit.

898. 2. [DCCCLXXuI]  Carolus autem imperator Romam secundo profectus est, et ab urbe Roma in Bracham reuersus, Bosoni germano suo, Richilldis regine [filio [488 1Kb] ], Irmigardam, filiam Ludowici imperatoris, cum maxima gloria uxorauit, deditque ei Prouinciam; et corona capiti eius imposita, regem eum iussit appellari. Et inde euolutis diebus paucis, Papiam ingreditur. In qua cum publicam rem disponeret, repente nunciatum est ei Carlomannum cum ingenti armatorum multitudine Langobardorum regna introisse. Qui mox pauore solutus, Ticianum [489 1Kb] Padumque pertransiit, et summo annisu in Gallias repeditare contendit. Sed priusquam Alpium preminentia iuga angustaque  itinera attingeret, egritudine tunditur, de qua protinus 2 Non. Octobr. obiit. Cuius corpus sui in feretro extra Italiam leuauerunt; sed ob intolerabilem fetorem eius compulsi sunt illud terre commendare. Post autem aliquantos annos ossa eius translata sunt, et Parisius in monasterio sancti Dionisii honorifice sepulta.

899. 1. [DCCCLXXuII]  Post [490 1Kb] Carolum regnauit filius eius Ludowicus, qui etiam appellabatur  Balbus, eo quod impeditioris esset eloquii, annis duobus.

900. 2. [DCCCLXXuIII]  Ludowicus Balbus obiit, tres filios relinquens, duos, id est Ludowicum et Carlomannum ex puella nomine Ansgrad, pro qua interdicta a Carolo patre suo, quia sine consilio suo uxorauit eam, pater sibi uxorem Adalheid coniunxit; que post mortem uiri genuit filium nomine Aui, id est Karolum. Eclipsis solis, 4 Kal. Nouembris .

[Iohannes [491 1Kb] papa dum pro quibusdam oppressionibus eclesiarum in partes Galliarum anno incar. 878, ind. 12, 3 Idus Ag. sinodum 31 episcoporum in eclesia Sancti Petri Tricasina [492 1Kb] .]

Romanorum 84 regnauit Karolus iunior [493 1Kb] annis  10 post primum introitum eius in Italiam.

901. 1. [DCCCLXXIX]  Karolus iunior, filius Ludowici, Italiam primum intrauit, frater Carlmani [494 1Kb] et Ludowici.

902. 2. [DCCCLXXX]  Boso, germanus Karoli senioris, occupare regnum nitens, a filiis Balbi persecutus et fugatus in uita sua.

903. 3. [DCCCLXXXI]  Carlomannus maior rex Baioarie, pater Arnolfi, obiit paralisi 7 Non. April., sepultusque est Hodingas in Baioria. Ludowicus uero, frater eius, possidens suum regnum, concessit Arnolfo Carantanum, quod ei pater pridem dedit.

904. 4. [DCCCLXXXII]  Karolus iunior de Almania egressus, Langobardorumque fines possidens,  in paucis diebus totam Italiam accepit, et Romam perueniens, a papa Iohanne et senatu fauorabiliter acceptus et cum magna gloria oleo consecrato unctus, imperator creatur

905. 5. [DCCCLXXXIII]  Ludowicus rex, frater imperatoris, obiit Franconafurt 13 Kalend. Septembr., sepultusque est Lorozam in cenobio, ubi et pater eius.

906. 6. [DCCCLXXXIu]  Ludowicus, filius Balbi, obiit apud Sanctum Dionisium, ubi et sepultus. Cuius regnum Carlomannus, frater eius, tenet. Bertulfus Treuirorum episcopus obiit 4 Idus Febr. Cui successit Rabbodus 6 Idus Aprilis, qui etiam Ruodbertum episcopum Metensis ecclesie consecrauit 10 Kalend. Mai.

 907. 7. [DCCCLXXXu] Marinus 107 papa.

908. 8. [DCCCLXXXuI]  Carlomannus, filius Balbi, obiit, et sepultus apud Sanctum Dionisium cum fratre et auo.

909. 9. [DCCCLXXXuII]  Agapitus 108 papa. Karolus imperator corpore et animo cepit egrotare. Mense Nouembri circa transitum sancti Martini Triburas ueniens, conuentum conuocat. Tunc cernentes obtimates regni imperatorem non modo  solum [495 1Kb] uiribus corporis sed etiam animi defecisse, Arnolfum, Carlomanni filium, ultro in regnum attrachunt [496 1Kb] , et ab imperatore in triduo ita deficiunt, ut cum ipso uix aliquis remaneret, qui ei saltim officia humanitatis impenderet. Cibus tantum et potus ex Liuberti episcopi Mogontini sumptibus prestabatur. Cui supplicanti Arnolfus nonnullos in Almania fiscos concessit.

Romanorum 85 regnauit Arnolfus annis 12.

910. 1. [DCCCLXXXuIII]  Arnolfus, compositis in Francia feliciter rebus, in Baioariam reuertitur.

 Adrianus 109 papa. Karolus imperator obiit 2 Idus Iunii, sepultusque est in Augia insula.

 911. 2. [DCCCLXXXIX]  Liutbertus episcopus Mogontinus obiit 13 Kal. Mart. Sunderoldus successit annis 2.  Mortuo autem Karolo, quedam pars populi Italici Berngarium, filium Eberhardi, qui ducatum Foroiulianorum tenebat, regem sibi statuit; quidam uero Widonem, filium Lamberti, ducem Spolitanorum, regia dignitate decernunt subleuandum. Sed post tantas strages inter eos factas Wido uictor existens, Berngarium regno expulit.

912. 3. [DCCCXC] Basilius 110 papa. [* 1Kb]

913. 4. [DCCCXCI]  Sunderoldus episcopus Moguntinus Wormatie sabbato 6 Kalend. Iulii  a Nordmannis occisus .

914. 5. [DCCCXCII]  Hatto episcopus successit annis 21, mensibus 8.

915. 6. [DCCCXCIII] Stephanus 111 papa.


[Cod. in marg., Ciclus 20 decennouennalis incipit indictione 11.]

 Arnolfus rex cum ualida manu et forti exercitu Langobardorum terminos intrauit, et usque [497 1Kb] Placentiam peruenit. Inde conuersus per Alpes Penninas Galliam intrauit, et Sanctum usque Maurium [498 1Kb] peruenit. Sigehart abbas Fuldensis obiit Non. Sept. Huogi abbas successit annis 24.

917. 8. [DCCCXCu]  Wido, qui nomine imperatoris Italiam regebat, obiit. Lantbertus, filius  eius, regnum obtinens, Rome diadema imperii a papa sibi imponi [499 1Kb] fecit.

918. 9. [DCCCXCuI]  Sinodus 96 episcoporum cum abbatibus probatisque multis clericis Triburas in monasterio residentes, contra plerosque seculares, qui episcopalem auctoritatem minuere temptauerunt, plurima decreta super statum Ecclesie sancte scripta roborauerunt.

 Formosus 112 papa. [* 1Kb] Arnolfus rex Wormatiam uenit, ibique obtimatibus omnibus regni  sui sibi occurrentibus, conuentum publicum celebrauit. In quo, omnibus collaudantibus, Zuendiboldum filium suum regno Lotharii prefecit. Deinde secundo Italiam Arnolfus ingressus, Romam peruenit, et urbem cum consensu Formosi pape armis cepit; quod retro ante natiuitatem Domini tempore semel fecerunta. Mater autem Lamberti, que ad presidium [500 1Kb] filio relicta fuerat, cum suis latenter aufugit. Arnolfus uero Urbem ingressus, cum magno honore a Formoso papa susceptus, et ante confessionem sancti Petri unctus et coronatus imperator creatur. Eodem autem anno Lambertus nomine imperator [501 1Kb] obiit; et Ludowicus, filius Bosonis, fratris Karoli senioris, a Langobardis inuitatus, a Prouincia egressus, Italiam intrauit.

 919. 10. [DCCCXCuII]  Zuendiboldus, hortatu Arnolfi patris sui, Odonis comitis filiam, nomine Odam, post pascha sibi uxorem sociauit.

Bonifatius [502 1Kb] papa [503 1Kb] diebus 15. Stefanus papa anno 1, mensibus 3.

920. 11. [DCCCXCuIII]  In Italia inter Ludowicum, filium Bosonis, et Berngarium multa certamina gesta sunt. Sed tandem Ludowicus fugans  Berngarium, Romam ingreditur, ubi a papa coronatus, imperator nominatur.

921. 12. [DCCCXCIX]  Ungarii Italiam multum uastant. Arnolfus imperator obiit 3 Kalend. Decembris, sepultusque est in Odingas, ubi et pater eius iacet. 

Romanus 117 [504 1Kb] papa mensibus 4.

Romanorum 86 regnauit Ludowicus annis 12.

922. 1. [CM]  Theodorus 118 diebus 20. Ludowicus, filius Arnolfi, 2 Non. Febr. anno etatis sue septimo, quem ex legittimo matrimonio genuit Arnolfus, proceres et obtimates regni regem super se constituunt, et coronatum regisque [505 1Kb] ornamentis indutum, ad Foracheim congregati in unum, in  fastigio regni eleuant.

923. 2. [CMI]  Kindiboldus rex, filius Arnolfi, occiditur.

Iohannes 119 papa annis 2 sedit.

924. 3. [CMII]  Stephanus comes, frater Walonis, cum in secessu residens nocturnis horis aluum purgaret, sagitta per fenestram percutitur. Inde [506 1Kb] eadem nocte extinguitur.

925. 4. [CMIII] Benedictus 120 papa annis 3, mensibus 5.

 926. 5. [CMIu]  Focho Remorum episcopus a quodam satellite Balduini comitis, nomine Winimaro, occisus est. Cui successit Heriueus, qui cum multis aliis episcopis eundem Winimarum pro tanto scelere perpetuo anathemate excommunicauit.

927. 6. [CMu]  Ludowicus, filius Bosonis, qui sortitus est nomen imperatoris, Berngarium de Italia expellens, totum illud regnum posidet. Qui de securitate presumens, absoluto exercitu, cum paucis ueronam ingressus est, adhortante Adalardo predicte ciuitatis episcopo. Quod cum ciues summa festinatione Berngario, qui tunc in Baioaria exulabat, promittentes et portas ciuitatis sibi aperiri pronunciantes; Ludowicum Berngarius regno oculisque priuans, regnum Italie obtinuit. Leo 121. papa  diebus 57.

928. 7. [CMuI]  Cuonradus comes, pater Cuonradi iunioris, 3. Kal. Martii bello occiditur in Hessia, in loco qui dicitur Friteslar, ab Adalberto comite. Eodem anno mense Iulii Ludowicus rex conuentum generalem celebrauit apud Triburias uilla regia, et in castro quod Terasso dicitur obsidione cinxit Adalbertum, et decollauit 5. Idus Septembris. Christophorus 122. papa mensibus 4.

929. 8. [CMuII]  Baioarii ab Ungariis interficiuntur. Sergius 123. sedit annis 7, mens. 3, dies 16.

930. 9. [CMuIII]  Ungarii Saxoniam et Turingiam uastant.

931. 10. [CMIX]  Ungarii Alamanniam  uastant.

932. 11. [CMX]  Franci ab Ungariis aut occisi sunt uel fugati.

933. 12. [CMXI]  Ludowicus rex obiit, et Cuonradus in regem eleuatur.

Romanorum 87. regnauit Cuonradus annis. 7.


[Cod. in marg., Ciclus 21. decennouennalis incipit indictione 15.]

934. 1. [CMXII]  Hatto episcopus Mogontinus obiit. Herigerus successit, annis 14, mensibus 6.

935. 2. [CMXIII]  Ungarii Alamanniam uastant, et iuxta Ina flumen a Baioariis et Alamannis occissi sunt.

 936. 3. [CMXIu]  Hiemps magna nimis et durus.  Anastasius [507 1Kb] annis 2, mensibus 2.

937. 4. [CMXu]  Ungarii totam Alamanniam igne et gladio et Turingiam uastant, uenientes usque ad Fuldam.

938. 5. [CMXuI]  Erchanger et Bertolt decollati sunt. Lando papa mensibus 5.

939. 6. [CMXuII]  Ungarii per Alamanniam in Alsatiam et usque ad fines regni Lothorii uenerunt. Ioannes papa annis 14, mensibus 2, diebus 3.

 940. 7. [CMXuIII] Huogi abbas Fuldensis obiit 6. Idus Iun. Helmfrid successit anno 1.  Cuonradus rex obiit 10. Kalend. Ianuarii, sepultusque est in Fulda monasterio iuxta altare [sancte [508 1Kb] ] Crucis.

Romanorum 88. regnauit Heinricus annis 17.

941. 1. [CMXIX] Helmfrid abbas obiit 8. Idus Decemb.

942. 2. [CMXX] Haicho abbas successit annis 6.

945. 5. [CMXXIII]  Pretiosissimus thesaurus sanguinis Domini uenit in Augiam 6. Idus Nouembris. Forte ille sanguis, qui de imagine Christi confluxerat, cum a Iudeis patiebatur eadem que et Dominus passus ab eis.

947. 7. [CMXXu] Haicho abbas Fuldensis obiit 4.  Kal. Iunii.

948. 8 [CMXXuI]  Hiltibertus abbas ad Fuldam successit annis 4. Ungarii [509 1Kb] totam Franciam, Alsatiam, Galliam et Alamanniam igne et gladio uastant.

949. 9. [CMXXuII] Herigerus episcopus Mogontinus obiit Kalend. Decembris.

950. 10. [CMXXuIII] Hiltibertus abbas Fuldensis successit annis 9, mensibus 5. Cui successit Hadamarus abbas tertius [510 1Kb] decimus ad Fuldam annis 28.


[Cod. in marg., Ciclus 22. decennouennalis incipit indictione 4.]

953. 13. [CMXXXI] Heinricus rex regem Obritorum et Nortmannorum efficit christianos.

Leo [511 1Kb] papa mensibus 7.

 954. 14. [CMXXXII]  Stephanus annis 2, mensibus 2.

956. 16. [CMXXXIu]  Ungarii ab exercitu regis Heinrici occisi sunt et multi quoque ex ipsis comprehensi sunt.

957. 17. [CMXXXu] Ioannes [511 1Kb] 126. [512 1Kb] papa mensibus 4.

958. 18. [CMXXXuI] Hiltibertus episcopus Mogontinus obiit 2. Kal. Iun. Fridricus successit 17 annis.  Heinricus rex obiit 7. [513 1Kb] Non. Iuli; et Otto, filius eius, in regnum constituitur.

Leo [511 1Kb] 127. [514 1Kb] papa annis 3, mensibus 6, diebus 10.

Romanorum 89. regnauit Otto annis 36. mensibus  10.

959. 1. [CMXXXuII]  Monasteria sanctorum Scottorum, sancti Galli et sancti Bonifacii, igne consumuntur. Ungarii per orientales Frances et Alamanniam, multis ciuitatibus igne et gladio consumptis, iuxta Wormatiam Reno transito, usque ad mare oceanum regnum Gallie deuastauerunt, et per Italiam redierunt.

960. 2. [CMXXXuIII]  Otto de Baioariis sibi resistentibus rediit. Frater eius Heinricus comprehensus est ab Eberhardo. Illo autem liberato,  Eberhardum misit in exilium, atque iterum Baioarias inuasit cum exercitu, omnesque sibi subdidit nisi tantum unum Arnolfi filium. Interim magna pars Ungariorum a Saxonibus occisa est.

961. 3. [CMXXXIX]  Otto in Lotheringos ibat usque ad Caprimontem [515 1Kb] . Stefanus papa [516 1Kb] annis 3, mensibus 3, diebus 15.

962. 4. [CMXL]  Interea Ludowicus rex Gallie inuasit Alsatiam.

963. 5. [CMXLI] Tunc Otto reuertens, uenit ad Prisacam et obsedit eam, et Ludowicus discessit. Marinus [517 1Kb] papa 130 annis 3, mensibus 6, diebus 14. [* 1Kb]

 964. 6. [CMXLII] Interim Eberhardus dux occisus, et Gisilbertus dux in Reno submersus.

965. 7. [CMXLIII] Otto dux obiit; cui Cuonradus successit.

966. 8. [CMXLIu]  Otto rex in Luthoringos cum exercitu exiuit; et [518 1Kb] omnes suo subiugauit imperio. Sed [518 1Kb] Metensis episcopus resistebat. Heinricus [518 1Kb] uero, frater regis, proiectis armis, uenit ad eum.

968. 10. [CMXLuI] Agapitus [519 1Kb] centesimus trigesimus  tertius papa sedit annis 10, mensibus 6, diebus 10.

972. 14. [CML].


[Cod in marg., Ciclus 23, decennouennalis incipit ind. 8.]

974. 16. [CMLII]  Per loca Germanie Gallieque plurima terre motus magni facti sunt.

975. 17. [CMLIII]  Mogontia ciuitas ab Ottone rege obsessa est.

976. 18. [CMLIu]  uullihelmus [520 1Kb] , filius Ottonis regis, sic: »Anno dominice incarnationis 954, indictione 12, beate memorie dominus Fridericus, sancte Mogontiacensis ecclesie archiepiscopus, 8. Kal. Nouembr. obiit. Eodem uero anno ego Willihelmus, tante successionis indignus, loco  eius cum consensu cleri et populi eiusdem sancte sedis, 16. Kal. Ianuar., ipsoque die pace [521 1Kb] inter regem Ottonem et filium eius Liudolfum facta, in loco Aranstedi, sum electus, et in die 9. Kal. Ianuar. Mogontie ordinatus.« Hec ait Willihelmus episcopus, filius Ottonis imperatoris.

977. [CMLu] 19. Ludolfus, filius Ottonis imperatoris, obiit [* 1Kb] .

 978. [CMLuI] 20. Iohannes 134. papa de regione uiolata ex patre Alberico principe Romanorum successit indictione quarta decima. Hadamarus abbas Fuldensis, qui monasterium Fulda magnifico opere construxit, obiit 8. Kal. Iun. Hatto, filius sororis sue, successit annis 11 mensibusque octo.

983 [CMLXI] 25. Otto rex unguitur in imperatorem ab Iohanne papa.

985. [CMLXIII] 27. Romanus rex Grecorum multum pius et laudabilis obiit. Nicaphorus post ipsum successit.

987. [CMLXu] 29. [Iohannes [522 1Kb] 113. papa. De his papis dubitamus.]

 988. [CMLXuI] 30. Eberhardus comes obiit.

990. [CMLXuIII] 32. Otto, filius [523 1Kb] Ottonis imperatoris, a Iohanne papa ante altare sancti Petri cum patre suo coronatus est. uullihelmus episcopus Mogontinus obiit 6. Non. [524 1Kb] Mart. [* 1Kb] Hatto abbas Fuldensis successit. annis 2. Wernerus [525 1Kb] abbas ad Fuldam successit.


[Cod. in marg., Ciclus 24. decennou. incipit ind. 12.]

991. [CMLXIX] 33. Nicaphorus rex Grecorum et senex cum timuisset a filiis suis proiici, uoluit eunuchizare eos. Tunc uero mater eorum regina, quia per nullum aliud ingenium filios liberare potuit,  Iohanni suasit regem occidere et imperare. Iohannes itaque occulte cum funibus intrauit per fenestram in palatium, et occisso rege, ita egressus est et imperauit.

992. [CMLXX]. 34. Hatto episcopus Mogontinus obiit 6. Kal. Mai. Ruobbertus episcopus successit annis 6, mensibus 9.

995. [CMLXXIII] 37. Otto imperator obiit Non. Mai, [et [526 1Kb] sepultus est apud Magedeburc [527 1Kb] .]

Romanorum 90. regnauit Otto annis 10, mensibus 7.

[Stephanus 114. papa.]

996. [CMLXXIu] 1.

997. [CMLXXu] 2. Ebergerus archiepiscopus Coloniensis  immolauit Scottis in sempiternum monasterium sancti Martini in Colonia. Quibus primum primus abbas preerat Minnborinus [528 1Kb] Scottus annis 12.

998. [CMLXXuI] 3. Ruobbertus episcopus Mogontinus obiit Idibus Ianuar. Willigisus [529 1Kb] episcopus successit annis 34, mensibus 6.

1003. [CMLXXXI] 8. [Stephanus 115. papa.]

 1006. [CMLXXXIu] 11. Otto imperator iunior obiit 7. Idus Decembris [Roma [530 1Kb] ].

Romanorum 91. filius secundi Otto tertius regnauit annis 18, mensibus 2.

1007. [CMLXXXu] 1.

1008. [CMLXXXuI] 2. Minnborinus abbas Scottorum monasterii sancti Martini in Colonia obiit 15. Kal. Aug. Kilianus abbas Scottus successit annis 16.

1009. [CMLXXXuII] 3. uilligisus [531 1Kb] archiepiscopus Mogontinus dedicauit ecclesiam in Turnilann  , Wigero [532 1Kb] comite rogante. Qui Wigerus mox eandem ecclesiam, que etiam Dorlon nominatur, cum omnibus que in eadem marchia habuit, post obitum suum sancto Martino et episcopo Mogontino  contradit.

1010. [CMLXXXuIII] 4.


[Cod. in marg., Ciclus 25. decennouennalis incipit indictione prima.]

1012. [CMXC] 6. [Marinus 116. papa.]

1020. [CMXCuIII] 14. [Agapitus 117. papa.]

1024. [MII] 18. Otto tertius imperator obiit 10. Kalend. Februarii, sepultusque est Aquisgrani.

Romanorum 92. regnauit Heinricus annis 22.

 Heinricus secundus die dominico 7. Idus Iuni electione populi laudatus est Mogontie in regem. Quique ipso eodem die ab archiepiscopo Mogontino Willigiso ante altare sancti Martini confessoris consecrando in regem Mogontie coronatus.

1025. [MIII] 1. Kilianus abbas Scottorum sancti Martini Colonie 19. Kal. Ianuar. obiit [Octauianus 118. papa]

1026. [MIu] 2. Helias Scottus post eum successit annis 20.

1029. [MuII] 5.


[Cod. in marg. Ciclus 26. decennouennalis incipit indictione 5.]

1031. [MIX] 7. Brun episcopus [martirizatus [533 1Kb] est]. [Leo 119. papa.]

 1033. [MXI] 9. Willigisus episcopus Mogontinus obiit feria 6. 7. Kal. Mart. Ercanbaldus abbas Fuldensis successit annis 10, mensibus 6.

1036. [MXIu] 12. Brian [534 1Kb] rex Hibernie parasceue pasche feria 6. 9. Kal. Mai manibus et mente ad Deum intentus occiditur;  cui successit Donchad filius suus annis 51, nec quartam partem Hibernie regnauit.

1039. MXuII] 15. [Benedictus 120. papa.]

 1042. [MXX] 18. Benedictus papa, presente et audiente Heinrico imperatore, Richardo etiam abbate uiro reuerentissimo, sedis sancti Bonifatii, publicam cantauit missam apostolorum Philippi et Iacobi super altare et sancti Bonifatii. . . [535 1Kb] in Fulda Kal. Mai.

1043. [MXXI] 19. Erkanbaldus episcopus Mogontinus obiit 16. Kal. Sept.

1044. [MXXII] 20. Aribo successit episcopus annis 9, mensibus 6.

1045. [MXXIII] 21. [Eclipsis [536 1Kb] solis hora nona uerno tempore.]

1046. [MXXIu] 22. Benedictus papa obiit 7. Idus April. Heinricus imperator obiit 2. Idus Iulii, sepultusque est Bamberg [537 1Kb] . Iohannes papa. [Iohannes  121. papa.]

Romanorum 93. regnauit Cuonradus, Francus genere, annis 15.

1047. [MXXu] 1.

1048. [MXXuI] 2.


[Cod. in marg., Ciclus 27, decennouennalis incipit indictione 9.]

1050. [MXXuIII] 4. [Ego [538 1Kb] miser Marianus in peccatis fui in hoc anno natus.]

1053. [MXXXI] 7. Aribo episcopus Mogontinus obiit feria 3. 8. Idus April.

1054. [MXXXII] 8. Sanctus Bardo successit annis 20, baculum 3. Kal. Iuni die pentecostes accipiens.

1055. [MXXXIII] 9. [Bardo [539 1Kb] episcopus ab Iohanne  papa indictione 15. mense Ianuar. pallium accepit.]

1056. [MXXXIu] 10. Melcoluim [540 1Kb]  rex Scotie obiit 7. Kal. Decembr. Donchad, filius filie  eius, sibi successit annis 5, mensibus 9.

1058. [MXXXuI] 12. Propter religionem districtam disciplinamque nimiam et propter aliquos Scottos, quos secum habebat Helias Scottus abbas, qui monasterium sancti Pantalionis et sancti Martini in Colonia pariter regebat, Piligrinus Coloniensis episcopus, inuidiis [541 1Kb] uiris instigatus, Helie ait, nisi usque dum ipse Piligrinus de curte regia reuertisset, nec Helias neque alius Scottus in monasterio Pantalionis fuisset. Tunc Helias atque alii Scotti quibus episcopus dixit condixerunt: si  Christus in ipsis fuit peregrinis [542 1Kb] ne umquam  omnino ad Coloniam uiuus uenisset de curte episcopus Piligrinus. Et ita Dominus compleuit; atque Helias duo monasteria regnauit.

1059. [MXXXuII]. 13. Piligrinus [543 1Kb] episcopus Coloniensis obiit 8 Kal. Sept. Herimannus episcopus successit annis 19. [Brun [544 1Kb] episcopus Wirziburgensis obiit.] Sanctus archiepiscopus Bardo, presenti Conrado imperatore, indictione 5, quarto die Idus Nouembr., feria quoque quinta, in qua feria crisima [545 1Kb] consecratur et multa etiam sancta et bona opera perficiuntur, in qua equidem dominus noster Ihesus Christus in corpus suum panem et in sanguinem suum uinum nobis sanctificauit, quique est dies honorabilior totius ebdomade post diem dominicum, consecrauit monasterium sancti Martini, sedis  Mogontiacensis archiepiscopatus, immo omnium Francorum, in honore sancti Martini episcopi et confessoris, cum multis episcopis atque uenerabilibus uiris.

1061. [MXXXIX] 15. Cuonradus imperator obiit 2. Idus Iuni, sepultusque est Spira. Richardus abbas Fuldensis felicis memorie obiit 13. Kal. Aug. Hic [546 1Kb] etiam multos sanctos Scottigene gentis uiros in commune fratrum habebat, atque caminatam et dormitorium ipsis seorsum simul et inter fratres subministrabat sicut pater. Cui successit Sigiwart abbas.

Romanorum 94. regnauit Heinricus, filius Cuonradi imperatoris, annis 17.

1062. [MXL] 1. Donnchad [547 1Kb] rex Scotie in autumno  occiditur [19. [548 1Kb] Kal. Sept.] a duce suo Macbethad mac Finnlech, cui [549 1Kb] successit in regnum annis 17  .

1064. [MXLII] 3. Helias Scottus abbas obiit 3. Idus Aprilis, uir prudens et religiosus, et ideo monasterium sancti Pantalionis cum suo, id est sancti Martini, sibi datum est. Ipse obtimum missalem librum monachi etiam Franci, sine licentia conscriptum, in commune monachorum in monasterio sancti Pantalionis igne comsumpsit, ne alius sine licentia conscriberet aut tale aliquid fecisset. Cui successit Maiobus [550 1Kb] Scottus, uirgo patiens et sapiens, annis 18.

1065. [MXLIII] 4. Animchadus Scottus monachus et inclusus obiit 3. Kal. Februarii in monasterio  Fuldensi. Super cuius sepulchrum uisa sunt lumina [* 1Kb]  et psalmodia audita. Super quem ego Marianus Scottus 10 annis inclusus, super pedes eius stans cotidie cantaui missas. Willihelmus monachus et presbiter conuersus clericus et sapiens, districtius et religiosior omnium monachorum Fuldensium, sicut nos uidimus, Animcadum rogauit ut se benediceret. Eadem uero ipsa nocte, sicut mihi incluso super Animcadum confirmauit, somniauit Animcadum in suo sepulchro stantem nimio fulgore candentem, et extensa sua manu se ab eo benedici. Cumque etiam fossa sepulchri mei iuxta latus eius in nocte nondum completa permaneret aperta, totam ipsam noctem mellifluo odore scilicet conduxi. Qui quia cum licentia senioris sui nomine Corcram in insola Kelta caritatem fratribus fecit, paucis uero remanentibus  post alios exeuntes potumque petentibus, ipse sine licentia prebuit, et inde etiam tunc sicut primum potum seniori misit. Ideo die crastino non tantum de insola Kelta, sed de tota Hibernia ipsum senior proiecit; quod humiliter compleuit. Ita Tigernacb [551 1Kb] .  Borchecb mihi culpabili in aliqua leui culpa pronuntiauit.

1066 [MXLIu] 5. Benedictus papa Iohannem successit. Hic cum papatiam suam uendisset [552 1Kb] , Heinricus imperator perrexit Romam, et pro eo Clementem constituit papam, cum ex ore sancti Petri in Simone mago emtor pariter et uenditor spiritualis gratie sunt anatemati.


[Cod in marg., Ciclus 28. decennouennalis incipit indictione 13.]

 1067. [MXLu] 6.

1068. [MXLuI] 7. Clemens 1. . . [553 1Kb] papa post beatum Petrum.

1069. [MXLuII] 8. Clemens papa obiit 7. Idus Octobris. Bopo papa, qui et Damasus, successit. Nix in occidente in tantum ut siluas fregisset.

1070. [MXLuIII] 9. Bobbo papa obiit. Leo papa 1 . . . post Petrum, successit annis 6.

1072. [ML] 11. Rex Scottie Macbethad Rome argentum pauperibus seminando distribuit.

1073. [MLI] 12. Sanctus Bardo episcopus Mogontinus obiit 4. Idus Iunii.

1074. [MLII] 13. Liuboldus episcopus successit  annis 8, mensibus 4. Ego Marianus seculum reliqui.

1075. [MLIII] 14. Aed clericus [554 1Kb] barbosus in Hibernia uir ualde famosissimus et mire religionis---ipse enim feminas et puerulos more clericorum coronando [555 1Kb] tondebat, et coronas non uelataque  capita feminas conuersas debere predicabat, earumque scolam et puellarum, puerorum et laicorum multam habebat---ob id de Hibernia proiectus.

1076. [MLIu] 15. Leo papa obiit 16. Kal. Mai.

1077. [MLu] 16. uictor papa 1. . . post Petrum successit annis 3.

1078. [MLuI] 17. Herimannus episcopus Colonie obiit in quadragesima [556 1Kb] . Anno episcopus successit. Ego Marianus peregrinus factus pro regno celeste, patriam motuaui [557 1Kb] , et in Colonia 5. feria, Kal. Augusti, monachus effectus. Heinricus imperator obiit 3. Non. Octobris, sepultusque est Spira, ubi et pater eius iacet.

Romanorum 95. regnauit Heinricus, filius Heinrici imperatoris, annis 10.

1079. [MLuII] 1. uictor papa obiit 5. Kal. Ag.  [Macfinleg [558 1Kb]  occiditur in Augusto. Lulag successit et occiditur in Martio; cui Melcol  successit.]---Melcoluim  , filius Donched, regit Scottiam.---[Donchad [559 1Kb]  regnauit annis 5, hoc est a missa sancti Andree ad eandem et insuper ad natiuitatem sancte Marie. Inde Macfinleg regnauit annis 17 ad eamdem missam sancte Marie. Lulach a natiuitate sancte Marie ad missam sancti Patricii in mense Martio regnauit. Inde Melcoluim regnauit annis 20 usque ad missam sancti Patricii.]

1080. [MLuIII] 2. Stephanus papa 1. . . successit. Badebrunna ciuitas cum duobus monasteriis, id est episcopatus et monachorum, feria 6. ante palmas  igne consumitur. In monasterio autem monachorum erat Paternus nomine monachus Scottus, multisque annis inclusus, qui etiam combustionem prenuntiabat, ambiens martirium pro nullo foris exiuit, sed in sua clausola combustus per ignem pertransiuit in refrigerium. De cuius etiam sepulchro quedam bona narrantur. Ipsis uero statim diebus, feria 2. post octauas pasche, exiens de Colonia causa claudendi cum abbate Fuldense ad Fuldam, super mattam in clausola ipsius, ubi supra eamdem mattam combustus et passus est, ego oraui.---Stephanus papa obiit 4. Kal. April. Nicolaus papa.---Ecbertus abbas Fuldensis, feria tertia, hora septima, 15. Kal. Decembris obiit. Sigfridus successit in natiuitate Domini anno 1.

 1081. [MLIX] 3. Ego Marianus indignus cum Sigfrido abbate Fuldensi iuxta corpus sancti Kiliani martiris Wirziburc consecratus ad presbiteratum, sabbato medie quadragesime [560 1Kb] , 3. Idus Martii, et feria 6. post ascensionem Domini, pridie Idus Maii, inclusus in Fulda per annos 10. Liuboldus episcopus  Mogontinus obiit feria 3. 7. Idus Decembris; cui Sigfridus successit.

1082. [MLX] 4. Sigfridus Fuldensis abbas dominico die natalis Domini de Fulda ad regiam curtem exiens, baculum Mogontini achiepiscopatus feria sexta in epiphania accepit, pape etiam tunc Nicolai legato Alexandro, qui non longe postea papa effectus est, hoc idem in curte regia annuente. Witratus decanus Fuldensis post eum in Fulda abbas successit ann. 10. Nicolaus papa obiit. Alexander papa 1 . . . successit annis 10.

1083. [MLXI] 5. Maiobus abbas Scottorum Colonie obiit. [* 1Kb]

 1085. [MLXIII] 7. [* 1Kb]

1086. [MLXIu] 8. Ciclus magnus paschalis [tertio [561 1Kb] ] incipit indictione secunda. Multi diuites et pauperes cum Mogontino archiepiscopo, Traiactensi episcopo, Rambergensi episcopo et Radisbonensi episcopo, post transitum sancti Martini, Hierusalem plus 7 milibus perrexerunt. Ubi uero episcopi sedebant, dorsalia pallia pendebant, scutellas et uasa aurea et argentea habebant; ex quibus gloriose comidebant pariter et bibebant.

1087. [MLXu] 9. Arabite uero fama pecunie congregati, multosque predictorum in parasceue occidentes , cum non sustinuerunt, in quoddam  [562 1Kb] castellum uacuum Caruasalim nomine nostri fugerunt; quod claudentes, lapidibus et fustibus deffenderunt se contra iacula Arabitarum querentium cunctam peccuniam eorum uel uitam pariter et peccuniam. Tunc unus bonus miles nullo modo prohibitus a sepulchro Domini, nudus foris exiuit. Arabite uero eum statim extendentes in modum crucis sopinum, manibus ipsi et pedibus transfixis in terram clauibus supertectum uentris intra duo latera, et cooperta uiscerum ab imo uentris usque gutur super faciem eius proiecientes, scrutauerunt, qualiter humana uiscera habentur; deinde eum membratim diuidentes, dux ipsorum primum lapidem super eum et unusquisque post illum proiecit. Tunc nostris omnibus de castello intuentibus, dixerunt:  uos ita eritis, si totam peccuniam nobis non  traderitis. Cum autem nostri promiserunt dare totam suam peccuniam nisi uictum, usque ad christianos ducem Arabitarum cum uiris 16 totidemque gladiis intromiserunt. Qui cum uidisset episcopos gloriosos cum multis militibus, et dorsalia pallia pendentia et cetera, sicut consuetudinis est paganorum reos tenere, extendit corrigiam circa collum Bambergensis episcopi, quasi domini nostrorum magnitudine et pulchritudine corporis eius, et ait: Tu et ista tua omnia mea erunt. Episcopus uero per interpretem ait: Quid mihi facies? Et ille dixit: Istum pulchrum sanguinem gutturis tui sugam, et suspendam te sicut unum canem ante castellum. Tunc episcopus, prehenso capite eius, uno colapho [563 1Kb] percutiens ducem in terram; omnes alii ligati sunt. Qui uero foras  erant audientes ista, irruerunt supra castellum. Sed isti ligati supra murum sub gladiis suis contra iacula suorum suppositi, rogauerunt filios et amicos suos, qui ceteros prohibuerunt. Inde bellum inter latrones actum est, cum multi eorum elegerunt peccuniam, multi patres et amicos suos. Feria uero 2 post pascha  rogantes eum alii qui euaserunt, uenit dux de Ramula cum multa manu, et fugans Arabitas, accepit quingentos bisantios aureos [id [564 1Kb] est denarios magnos], captiuumque ducem Arabitarum, inimicum multo tempore regis Sarracenorum; et duxit christianos Hierusalem, et inde ad nauem. Dominus autem uento prospero portans eos usque ad christianos; nec duo milia de septem milibus reuersi sunt.---Nial [565 1Kb] mac Eochoda  rex  Ulad obiit Id. Nouembris.---Grifri rex Britannorum obiit in autumno.---Donnchad  , filius Briain, rex de Hibernia atque Echmarcach  rex Innarenn [566 1Kb] , uiri inter suos non ignobiles, Romam uenientes obierunt.

1088. [MLXuI] 10. Donnchad [567 1Kb] oa Mathgamna ri Ulad  in templo Bennchuir  uerno tempore occiditur. Domnnall oa Loigsig ri Arad  iceneol eogen. ifeltigerneg cluana eius occissus. Hetbartus rex Anglorum plus 30 annis regnans, obiit in natale Domini.

1089. [MLXuII] 11. Araldus sibi successit. Araldus autem, qui et Arbach uocabatur [568 1Kb] , rex Nordmanndorum, minus mille nauibus uenit mense Septembri, Anglicam terram regnaturus. Qui Eburaci in autumno  plus quam mille laicorum centosque presbiterorum  bello occidit de Anglis. Araldus uero rex Anglorum cum septem acibus [569 1Kb] belli statim peruenit, et cum Araldum imparatum absque loricis et ceteris eiusdem rei inuenisset, bello occidit, mense Octobr. Willihelmus uero, qui et Bastart, cum Francis intrant interim Anglos; qui cum statim bello occidisset Araldum regem Anglorum, regit Anglos. [Hoc [570 1Kb] anno comete stella uisa est.]

1090. [MLXuIII] 12. Duo pape in Roma, id est episcopus Parmensis, qui expulsus, et Lucensis, qui papa effectus.---Murchad Sciath guerr  oa Brien occiditur mense Sept.

1091. [MLXIX] 13. Murchad oa Melnambo oa Brien obiit uerno tempore  .---Ego miser Marianus, iusione episcopi Mogontini et abbatis Fuldensis,  feria 6 ante palmas, 3 Non. Aprilis , post annos 10 mee inclusionis solutus, de clausola in Fulda ad Mogontiam conductus. Dedicatio capelle clausole monasterii sancti Martini in Mogontia in honore sancti Bartholomei apostoli 6 Idus Iulii, feria 6 , sanctorum septem fratrum in festiuitate. In qua clausola eodem die ego Marianus pro peccatis meis secundo includor. Consecratio noui monasterii sancte Marie in Mogontia. 9. Kal. Decembris , feria secunda, die sancti Clementis.

1092. [MLXX] 14. Scottis et Francis uastantibus Anglos, disperguntur et fame moriuntur carnemque humanam manducare et ad hoc homines occidere condire coguntur atque suspendere.

 1093. [MLXXI] 15. Unus clericorum, Carolus nomine, more Simonis magi [570 1Kb] , qui donum spirituale pro precio rogauit ab apostolis, a rege Heinrico comparauit episcopatum ciuitatis Constantie. Qui in conuenticulo episcoporum et abbatum in monasterio sancti Martini Mogontie, in assumptione sancte Marie facto , a Sigfrido archiepiscopo Mogontino coram rege Heinrico culpatus, quia per ostium Domini [571 1Kb] non intrauit, absque baculo a conuenticulo exiuit; deinde post annum non uixit.

1094. [MLXXII] 16. Diarmait  rex Lagen. 8. Idus Febr. feria secunda occissus Cuulad  oa Flathre feria sexta 4. Idus Febr. occiditur.---Sigfridus episcopus Mogontinus 5. Idus Sept. , die dominico, quasi causa orationis in Galitiam ad  Sanctum Iacobum perrexit. Cum autem monasterium monachorum quod est Cluaneca dominico die ante missam sancti Michelis  esset, intrans claustrum respuit seculum. Sed dum mercenarii Mogontinum episcopatum comparare uellent precio, Sigfridus in obedientia [572 1Kb] sancti Benedicti,  quam abbati deberet, uiolenter compulsus, Mogontiam 8. Idus Decembris rediit.

1095. [MLXXIII] 17. In hoc anno omnia iuxta cursum solis et lune habentur sicut in anno 15. Tiberii, in quo baptizatus est Dominus, id est dies baptismatis 8. Idus Ianuarii, epiphanie die dominico, et crastino die feria 2. initium ieiunii Domini; 15. Kal. Martii, in die 40. sui ieiunii, 6. feria, uictoria eius de diabolo superato in gula et uana gloria atque auaritia, in quibus diabolus primum Adam in eadem feria prostrauit. A baptismate itaque Domini in anno 15. Tiberii hocusque duo magni cicli, hoc est mille sexaginta quatuor anni.---Conchobor  oa Melsechnell rex Midi 9. Kal. April. dominico die palmarum occiditur.---Alexander papa obiit dominico  die, 11. Kal. Mai. Illdibrandus Romanus archidiaconus successit.

1096. [MLXXIu] 18. Papa predictus decreuit precepto Petri apostoli et sancti Clementis, ut supra, et canonibus patrum per bannum Dei, Petri et Pauli et suum, synodali iudicio multorum episcoporum, et contradicens interdixit presbiteris, diaconibus omnibusque clericis, uxores habere et omnino cum feminis habitare, nisi cum eis quas regula uel Nicena synodus concessit. Decreuit quoque ut sub sententia sancti Petri cum Simone damnaretur non solum emptor et uenditor cuiusque consecrationis officii ecclesiastici, id est episcopatus, presbiteratus, diaconatus, prepositure, decanatie, ecclesie uel decimationis,  sed socius transgressoris. Dominus enim dixit: Gratis accepistis, gratis date. Unde de predicta synodo legati pape missi ad Heinricum regem Romanorum, id est duo episcopi cum regina, regis eiusdem matre, ut et uniuersali synodo coram rege, communi omnium episcoporum interdictu, feminas separarent a clericis, et maxime a presbiteris; noluerunt esse in pascha cum rege in ciuitate Bamberg , nec [ne ED. PATR.] cibum uel societatem Hermanni eiusdem ciuitatis episcopi, qui olim comparauit episcopatum et seruiuit regi in hoc pascha, haberent.---[Dunatus [573 1Kb] , episcopus Dulim [574 1Kb]  obiit Idus Mai.]

1097. [MLXXu] 19. Cum quidam [575 1Kb] clerici sub sententia interdicti apostolici libentius esse uoluerunt,  quam feminas et uxores carere, ut uel per alios castigarentur, decreuit papa synodica legatione etiam hoc anno, ut predicto anno nullus christianus audiret missam coniugati presbiteri.---17. Kal. Aug. obiit Widradus abbas Fuldensis. [* 1Kb]

 1098. [MLXXuI] 20. In [576 1Kb] hoc anno dominica passio secundum cursum solis et lune tertio habetur, hoc est a passione Christi duo magni cicli, id est 1064 anni.


Octoginta [577 1Kb] ducenti necnon milia quinque
Constant omnes anni tempus usque hoc Adam.
Multum  ob excerptos legimus barbaricos
Reges iustificandos gestaque turbida egenos.
Collige litteram anteriorem [paruum, uoluito summam,
Existat numeratus auctor; intra require,
Rectus omnes me tulit in nouum [sc. librum] ordine laudis.

1099. [MLXXuII] 21. In concilio 24 episcoporum, abbatum multorumque clericorum, uurmatia [578 1Kb] mense Martii facto  , presente Heinrico rege,  decretum est ut bannum Illibrandi [579 1Kb] pape nullus curaret, nec papa esset. Papa uero regem cum suis in quadragesima tribus excommunicauit causis, ob infamiam peccatorum suorum, et unitatem suam cum simoniacis, et hanc scisuram ecclesie inter papam et alios. Inde causa quasi iusta primates regni quasi excommunicato [580 1Kb] contradicunt regi, temptantes eum proiecire regno.---[Bilis [581 1Kb] , militum Boponis et Gotobaldi frater, Wirziburg sancti Kiliani canonicus [582 1Kb] , moribus et etate et cantatione laudabilis, in choro multum utilis, dum Decembr. mense iacuit mortuus clamans et gemens de terroribus et minationibus et calumnis presentis diaboli, ob suam cantationem misserabiliter laborauit; non enim uacua uociferatione falsaque litterarum multarum  adiactione [583 1Kb] super unam litteram uel pulchritudine soni, sed corde trito per intenta uerba placatus Deus. Quod igitur quasi angelus. . . . . . [584 1Kb] pulchre semper in choro cantauit, moriturus a diabolo carpitus acriter [585 1Kb] audiuit.]

1100. [MLXXuIII] 22. Heinricus ergo rex et Illibrandus papa conuenientes mense Martio  in Longobardia, rex a papa solutionem banni, papa uero sedem apostolicam a rege accepit. Conuenientes autem Suaui et Saxones et Walp dux Boariorum, episcopi septem de Saxonibus et alii sex, Patauiensis, Salsabogiensis, Wirziburgiensis, uurmatiensis et Mogontiensis episcopi, iuxta Bamberc [in marg. Forkem.] dominica tertia  quadragesime, Rodulfum  ducem Sueuorum super se constituunt, et dominica medie quadragesime . Mogontia ungunt in regem, uiasque Alpi montis contra Heinricum muniunt. Hec cum cognouit Heinricus, per Aquileiam Radisbonam post pacha peruenit, et ad Rodulfum in Suauiam contra se certare temptantem festinauit. Cum uero Rodulfus fugit, Heinricus Suauiam predauit. Conuenientes quoque circa Renum inter Mogontiam et Wormatiam mense Aug. pugnare prohibiti. Conuentione quoque in eodem loco facta in Kal. Nou. , Rodulfus Heinrico ouiam non uenit [586 1Kb] . Heinricus Suauiam [587 1Kb] predauit et castella per hiemem fregit.

1101. [MLXXIX] 23. Gregorius [588 1Kb]  papa, qui et Illibrandus episcopus, seruus [589 1Kb] seruorum Dei, per totum Italicum regnum et Teutonicorum [590 1Kb] , debitam  sancto Petro obedientiam exhibentibus apostolicam benedictionem. Si qui sunt presbiteri uel diaconi uel subdiaconi, qui iaceant in crimine fornicationis, interdicimus eis ex parte omnipotentis Dei et auctoritate sancti Petri introitum ecclesie, usque dum peniteant et emendent. Si qui uero in peccato suo perseuerare maluerint, nullus uestrum officium eorum auscultare presumat, quia benedictio illius uertitur in maledictionem, et oratio in peccatum, testante Domino per prophetam, »Maledicam, inquit, benedictionibus uestris. Heinricus rex in pentecosten Mogontie deponit Illibrandum papam , et uugbertum Rauennne episcopum in natiuitate Iohannis  baptiste Pressea [591 1Kb]  episcopatu pro eo facit papam. Rodolfum quoque regem Saxonum  occidit bello Merseburc, ubi et sepultus Idus Octobr. Mogontia cum muris Kal. Decembr. terre motu ita concussa, ut in monasterio sancti uictoris quasi dimedio miliario a Mogontia mortuum terra sursum cum feretro proiceret.

1103. [MLXXXI] 25. Heinricus rex a pentecosten diebus quadragesima Romam contra Illibrandum papam expugnat , non intrare petiuit [592 1Kb] . Mogontia ciuitas intra octauas pentecosten ex parte maiore et monasterium episcopale aliaque tria monasteria igne consumta . Sueui in autumno Cuonradi fratrem Herimannum, Heinrici de Lacha [593 1Kb] fratris filium, pro Rodulfo faciunt regem, et in natiuitate Domini in Saxonia ungitur in regem.

 1104. [MLXXXI] 26. Prima paschalis lune 4 Non. Aprilis toto orbi apparuit, cum 2 Non. Aprilis esse deberet. Multa [594 1Kb] homicidia et predationes inter  Heinricum regem et Illibrandum papam, ita ut in nocte palmarum multi sunt occisi [595 1Kb] .



CONTINUATIO PRIMA.
Ex codice Romano.


 1105. [MLXXXIII]  Roma capta est a Heinrico rege, et pestilentia magna facta est.

1106. [MLXXXIu] Heinricus imperator de Italia reuertitur, et Augusta ab eo obsidetur et capitur. Sigefridus archiepiscopus obiit.

 1107. [MLXXXu] Heinricus imperator Saxoniam uastat. Synodus Moguntie apud Sanctum Albanum habetur. Meginhardus Werzeburgensis episcopus constituitur. Obierunt Gregorius papa, qui et Hiltibrant, Dietmarus Wormatiensis episcopus, Hermannus palatinus comes.

1108. [MLXXXuI] Bellum iuxta Bleihefelt committitur 3 Idus Aug. Hermannus nomen regis deposuit et ipse mox perit. Werzeburg a Saxonibus capta est et mox ab imperatore recepta.

[1109. [MLXXXuII] Bertha imperatrix obiit.

1110. [MLXXXuIII] Wezel Moguntinus archiepiscopus et Meginhard Werzeburgensis episcopus obierunt. Buggo episcopus Halberstatensis Gozlarie occiditur.  Bellum iuxta Glicho castellum in Turingia iuxta Erphesfurt situm inter imperatorem Heinricum [596 1Kb] et Eggibertum marchionem in uigilia Domini die dominica, in quo Burchardus Losane episcopus occisus est. Obierunt episcopi Sigewinus Coloniensis, Otto Radisponensis. Constituuntur episcopi Ruothardus Mogonciensis, Hermanus Coloniensis, Emehardus Werzeburgensis.

1112. [597 1Kb] [MXC] Imperator Italiam petit. Obierunt Huozmannus episcopus Spirensis, Hermannus  Metensis, Liudolfus dux et Berhtolfus dux, filius Rudolfi. Eggibertus marchio occisus est. Adelbero episcopus Wirzeburgensis obiit.

1113. [598 1Kb] [MXCI] Mahthildis de Longobardia imperatori rebellat.

 1115. [MXCIII] Fratizlaus dux Bemie in uenatu repente de equo cadens, subitanea morte discessit.

1117. [MXCu] Ladizlaus rex Pannonie uir pie memorie, item Liupoldus marchio et Heinricus palatinus comes obierunt.

1123. [MCI] Cuonradus, filius imperatoris, in Longobardia ueneno periit. Obierunt archiepiscopi Engelbertus Treuirensis et Liemarus Premensis.

1124. [MCII].


[Cod. in marg.: Ciclus decennouennalis indictione 10. incipit.]

1126. [MCIu] Heinricus [599 1Kb] rex a patre suo propter excommunicationem recedens, catholicorum suscepit patrocinium.

 1127. [MCu] Heinricus rex et Mogontinus archiepiscopus R.  , imperatore tenente Mogontiam, usque ad castellum cum exercitu uenerunt, et frustrati abierunt. Nourinberg capitur. Pater a filio Radispone mirabiliter superatur.

1128. [MCuI] Crux, lancea, corona et cetera regni insignia filio coram principibus regni traduntur.

1155. [MCXXXIII] In [600 1Kb] hoc anno 4 Non. Aug. hora diei quasi nona eclipsis solis facta est tanta, ut stelle uideri possent in celo.



CONTINUATIO SECUNDA.
Ex codice Lond.


 1105. [MLXXXIII] 27. Heinricus urbem Rome infregit et cepit, Wicbertum [601 1Kb] in sede apostolica constituit. Hiltebrandus uero Beneuentum adiit, ubi usque  ad obitum suum deguit. Heinricus uero [602 1Kb] in Teutonicam patriam rediit.

1106. [MLXXXIu] 28. Hildebrandus [603 1Kb] obiit  .
[* 5Kb]

 1107. MLXXXu]  29. Heinricus [604 1Kb] Saxones bello uicit, patriam obtinuit, eosque sibi iurare et obsequi cegit; sed postquam exercitum dimisit, Saxones occulte ceperunt congregari aduersus imperatorem Heinricum [605 1Kb] , dolo uolentes eum occidere. Ille autem, dolo comperto, declinauit iusidias eorum, egrediendo de illa prouincia.

1108. [MLXXXuI] 30. Heinricus [606 1Kb] iuxta Wirzeburgum Sueuis et Saxonibus bello congressus et quorundam suorum perfidorum, in ipso conflictu se ad hostem [607 1Kb] conuertentium, presidio desertus, a quodam etiam collaterali suo in uertice ense percussus, dedit se cum paucis in fugam. Hostes uero insecuti usque ad urbem predictam, ceperunt eam, et episcopum Alberonem a [608 1Kb] Heinrico ob perfidiam  expulsum ibidem restituerunt, expulso Mainardo [609 1Kb] episcopo ibidem a [608 1Kb] Heinrico constituto. Paulo post Heinricus eandem urbem congregató exercitu obsedit et cepit, episcopoque Alberoni, quia suus erat patrinus, concessit, ut remaneret sibi fidelis et episcopus urbis. Illo autem nolente Heinrico subesse, Heinricus, quia nimium pius erat, liberum illum permisit abire.---Wilelmus rex Angelorum [610 1Kb] fecit describi omnes totius Anglie possessiones in agris, in hominibus, in animalibus omnibus, in omnibus mansionibus a maiori usque ad minimam [611 1Kb] et in omni censu, qui ex omnium terris posset reddi; et uexata est terra multis cladibus inde procedentibus.

1109. [MLXXXuII] 31. Wilelmus rex Anglorum obiit 5 Idus Septembris; Wilelmus, filius eius, unctusque  est [612 1Kb] in regem 4 Non. Octobris [613 1Kb] .



EX FLORENTII WIGORNIENSIS HISTORIA.


 1113. [MLXXXXI] 35 . . . . . Erant duo, ut in Anglia ferebatur, qui dicebantur Romani pontifices, a se  inuicem discordantes et ecclesiam Dei inter se diuisam post se trahentes: Urbanus scilicet, qui prius  fuerat uocatus Odo, episcopus Hostiensis; et Clemens, qui Wibertus appellatus fuerat, archiepiscopus Rauennensis. Que res, ut de aliis mundi partibus sileamus, per plures annos ecclesiam Anglie in tantum occupauit, ut ex quo Gregorius, qui et Hildebrandus, defunctus fuit, nulli loco pape usque ad hoc tempus subdi uel obedire uoluerit. Urbanum pro uicario beati Petri Italia Galliaque iam receperat . . . . .

1118. [MXCuI] 40 . . . . . Urbanus papa uenit in Galliam, et apud Clarum montem quadragesimali tempore synodo celebrata, ad Turcas, Sarracenos, Turcopolos aliosque paganos debellandos, Hierusalem proficisci hortatus est christianos. Cuius hortatu mox in ipsa synodo comes Sancti Egidii Raimundus,  et cum eo multi alii cruce Christi signati, peregrinationem se pro Deo subituros et quod suaserat peracturos spoponderunt. Quibus auditis, de Italia, Germania, Gallia, Anglia, ceteri christiani ad eandem profectionem certatim se parauere. Quorum duces et primates extitere Podiensis episcopus Aimerus, Hostiensis episcopus cum aliis episcopis quam pluribus, Petrus monachus, Hugo Magnus, Philippi regis Francorum germanus, dux Lothariensis Godefridus, Carnotensis, comes Sthephanus, Nordmannorum comes Robertus, Flandrensis comes Robertus, duo germani Godefridi ducis comes Eustachius Bononiensis et Baldwinus, predictus comes Reimundus, Bemundus, Roberti Guiscardi filius . . . .

 1120. [MXCuIII] 42 . . . . Antiochia ciuitas a christianis 3. Nonas Iunii, feria quarta, capta est. In qua paucis diebus transactis lancea, qua mundi Saluator in crucis patibulo pendens uulneratus fuit, Andrea apostolo sanctorum mitissimo reuelante, in ecclesia sancti Petri apostoli inuenta est. Cuius inuentione christiani animati. 4 Kal. Iulii, feria secunda, secum illam deferentes, de ciuitate exierunt, et cum paganis prelio commisso, Curbaranum, principem militie soldani Persie, et Turcos, Arabes, Sarracenos, Publicanos, Azimatos, Persas, Agulanos et alias multas gentes in ore gladii fugantes, multis milibus ex eis occisis, Dei uirtute plenam uictoriam habuerunt. Splendor insolitus per totam fere noctem  5 Kal. Octobris emicuit . . . . . Rogerus dux Apulie, adunato grandi exercitu, Capuanam ciuitatem a sua ditione resilientem obsedit. Urbanus papa, comitante secum Dorobernensi archiepiscopo Anselmo, ut illi mandarat, ad concilium quod apud Barum Kal. Octobris celebrari constituit, profiscicitur. In quo concilio plurima de fide catholica ab apostolico diserta sunt facunda oratione. Ubi etiam mota questione ex parte Grecorum, euangelica auctoritate probare uolentium, Spiritum sanctum processionem non habere nisi tantum a Patre, prefatus Anselmus sic de negotio tractauit, disseruit, absoluit, ut in ipso conuentu nemo existeret, qui non inde sibi satisfactum consentiret.

1121. [MXCIX] 43. Urbanus papa tertia hebdomada  pasche magnum concilium tenuit Rome. In quo recisis recidendis et statutis statuendis, in aduersarios sancte ecclesie excommunicationis sententiam in omnes laicos inuestituras ecclesiarum dantes, et omnes easdem inuestituras de manibus illorum accipientes, necnon omnes in officium sic dati honoris huiusmodi consecrantes, cum toto consilio papa intorsit. Eos quoque anathematis uinculo colligauit, qui pro ecclesiasticis honoribus laicorum homines fiunt, dicens, nimis execrabile uideri, ut manus, que in tantam eminentiam excreuerant, ut quod nulli angelorum concessum est, Deum cuncta creantem suo signaculo creent et eundem ipsum pro redemptione et salute totius mundi summi Dei patris obtutibus offerant, in hanc ignominiam detrudantur,  ut ancille fiant earum manuum, que die ac nocte obscenis contactibus inquinantur, siue rapinis ac iniuste sanguinum effusioni addicte commaculantur. Fiat, fiat, ab omnibus est clamatum; et in his concilium consummatum est. Post hec archiepiscopus Lugdunum perrexit . . .

Idus Iulii, feria quinta Hierusalem a Christianis capta est, et post hec 11 Kal. Augusti, eadem feria, Lothariensis dux Godefridus ab omni exercitu in regem est electus.---Urbanus papa 4 Kal. Augusti, feria quinta, obiit.---Christiani cum Amirauiso, principe militie et secundo in potestate totius regni regis Babylonie, ante ciuitatem Ascalonam 2 Idus Augusti, eadem feria, bellum habentes  maximum, Christo largiente, potiti sunt uictoria.---Paschalis, uir uenerandus, qui ab Hildebrando papa presbyter fuerat ordinatus, a Romano populo Idib. Augusti electus, die sequenti, id est 19 Kal. Septemb., feria prima, in papam est consecratus . . .

1122. [MC] 44. Clemens papa, qui et Wibertus, obiit . . .

Interea Hierusalem domum redierunt comites Robertus Flandrensis et Eustachius Bononiensis primitus; dein Normannorum comes Robertus cum uxore, quam sibi in Sicilia desponsauerat, repatriauit . . .

1123. [MCI] 43. Filius Eustachii senioris comitis Bononiensis, Godefridus rex Hierosolymorum, qui prepotens exstiterat dux Lothariensium, diem clausit  ultimum, et in ecclesia Golgothana sepultus requiescit. Cuius post obitum christiani unanimi consilio eius germanum sibi in regem elegerunt Balduinum.

1128. [MCuI] 48 . . . Quo anno facta est nimis execrabilis contentio inter imperatorem de Alemannia et filium eius . . .

Romanorum 96. Henricus quartus obiit, cui filius suus Henricus succedens, regnauit annis 19 . . .

1132. [MCX] 4. Rex Anglorum Henricus filiam suam Henrico regi Teutonicorum dedit in coniugem . . .

1133. [MCXI] 5. Henricus rex Teutonicorum Romam uenit, Paschalem papam cepit et in custodia posuit, sed postmodum ad pontem uie Salarie, ubi pachalem  festiuitatem in campo celebrauerunt, pacem cum eo fecit. Hoc autem modo reconciliatio inter regem et dominum papam facta est, et hoc est iuramentum regis  : Ego Henricus rex liberos dimittam 4 uel 5 feria proxima dominum papam et episcopos et cardinales, et omnes captiuos et obsides, qui pro eo uel cum eo capti sunt, securos produci faciam intra portas Transtiberine ciuitatis, nec ulterius capiam aut capi permittam eos qui in fidelitate domini pape Paschalis permanent, et populo Romano et Transtiberine et insule ciuitatis pacem et securitatem seruabo, tam per me quam meos, et in personis et in rebus, qui mihi pacem seruauerint. Dominum papam Paschalem fideliter adiuuabo, ut papatum quiete et secure teneat, patrimonia et possessiones Romane  ecclesie, que abstuli, restituam, cuncta que habere debet more antecessorum meorum recuperare et tenere adiuuabo bona fide, et domino pape Paschali obedientiam, saluo honore regni et imperii, sicut catholici imperatores catholicis pontificibus Romanis. Hec omnia obseruabo bona fide, sine fraude et malo ingenio. Et isti sunt iuratores ex parte ipsius regis: Fredericus Coloniensis archiepiscopus, Gebehardus Tridentius [614 1Kb] episcopus, Burhardus [614 1Kb] Monasteriensis episcopus, Bruno Spirensis episcopus, Albertus cancellarius, comes Heremannus, Fredericus comes palatinus, Berengarius comes, Bonifacius martio [614 1Kb] , Albertus comes de Blandriaco, Fredericus comes, Godefridus comes, Warnerius martio [614 1Kb] .

Dominus  papa Paschalis 156 concedet domino  regi Henrico et regno eius, et priuilegio suo sub anathemate confirmabit et corroborabit, episcopo uel abbate libere electo sine symonia assensu regis, quod dominus rex eum annulo et uirga inuestiat. Episcopus autem uel abbas a rege inuestitus, libere accipiat consecrationem ab episcopo ad quem pertinuerit. Si quis uero a clero et populo eligatur, nisi a rege inuestiatur, a nemine consecretur, et archiepiscopi et episcopi libertatem habeant consecrandi a rege inuestitos. Super his etiam dominus papa Paschalis non inquietabit dominum regem Henricum, nec eius regnum et imperium. Dominus papa Paschalis non inquietabit dominum regem Henricum, nec eius imperium uel regnum, de inuestitura episcopatuum uel abbatiarum, neque de iniuria sibi illata et suis, neque  aliquod malum reddet sibi uel alicui persone pro hac causa, et penitus in personam regis Henrici nunquam anathema ponet, nec remanebit, in domino papa, quin coronet eum, sicut in ordine continetur, et regnum et imperium officii sui auxilio eum tenere adiuuabit pro posse suo, et hec adimplebit dominus papa sine fraude et malo ingenio. Hec sunt nomina illorum episcoporum et cardinalium, qui precepto domini pape Paschalis priuilegium et amicitiam sacramento  confirmauerunt domino imperatori Henrico: Petrus Portuensis episcopus, Centius Sabiniensis episcopus, Robertus cardinalis Sancti Eusebii, Bonifacius cardinalis Sancti Marci, Anastasius cardinalis Sancti Clementis, Gregorius cardinalis Sanctorum apostolorum Petri et Pauli, item Gregorius cardinalis Sancti Grisogoni, Ioannes cardinalis Sancte Potentiane, Rhisus cardinalis Sancti Laurentii, Rainerus cardinalis Sanctorum Marcellini et Petri, uitalis cardinalis sancte Balbine, Dunzo cardinalis Sancti Martini, Theobaldus cardinalis Ioannis et Pauli, Ioannes diaconus Sancte Marie in schola Greca.

Paschalis  episcopus, seruus seruorum Dei, carissimo in Christo filio Henrico Teutonicorum regi et per Dei operis gratiam Romanorum imperatori augusto  salutem et apostolicam benedictionem. Regnum uestrum sancte Romane ecclesie singulariter coherere dispositio diuina constituit. Predecessores uestri probitatem cum prudentie amplioris gratia ac Romane urbis coronam et imperium consecuti sunt. Ad cuius uidelicet corone et imperii dignitatem tuam quoque personam, fili carrissime Henrice, per nostri sacerdotii ministerium maiestas diuina prouexit. Illam igitur dignitatis prerogatiuam, quam predecessores nostri uestris predecessoribus, catholicis imperatoribus, concesserunt et priuilegiorum paginis confirmauerunt, nos quoque dilectioni tue concedimus, et presentis priuilegii pagina confirmamus, ut regni tui episcopis uel abbatibus, libere preter uiolentiam et symoniam electis, inuestituram uirge et annuli conferas.  Post inuestitionem uero canonice consecrationem accipiat ab episcopo, ad quem pertinuerit. Si quis autem a clero et populo preter tuum assensum electus fuerit, nisi a te inuestiatur, a nemine consecretur. Sane episcopi uel archiepiscopi libertatem habeant, a te inuestitos episcopos uel abbates canonice consecrandi. Predecessores enim uestri ecclesias regni sui tantis regalium suorum beneficiis ampliarunt, ut regnum ipsum episcoporum maxime uel abbatum prediis oporteat communiri, et post plures dissensiones, que electionibus sepe contingunt, regali oporteat maiestate compesci. Quam ob rem prudentie et potestatiue cure debes solicitus imminere, ut Romane ecclesie celsitudo et ceterarum salas prestante Domino beneficiis et seruitiis conseruetur.  Si qua agitur ecclesiastica uel secularis persona hanc nostre concessionis paginam temerario ausu peruertere temptauerit, anathematis uinculo, nisi resipuerit, innodetur, honoris quoque ac dignitatis sue periculum patiatur. Obseruantes autem misericordia diuina custodiat, et personam potestatemque tuam ad honorem suum et gloriam feliciter imperare concedat.

His conuentionibus et iuramentis inter dominum papam et regem in paschali festiuitate facta est  concordia. Deinde Romam Idus Aprilis rex uenit, quem papa, in ecclesia sancti Petri missam celebrans, in imperatorem consecrauit, et ei suisque omnibus absolutionem fecit, et omnem iniuriam sibi factam condonauit.

1134. [MCXII] 6. Anno pontificatus domini pape Paschalis secundi 13, indictione 5, mense Martio, 15 Kal. Aprilis, celebratum est concilium Rome Lateranis in basilica Constantiniana  . In quo cum dominus papa resedisset [615 1Kb] cum archiepiscopis et episcopis et cardinalibus et uaria multitudine clericorum et laicorum, ultima die concilii, facta coram omnibus professione catholice fidei, ne quis de fide ipsius dubitaret, dixit: Amplector omnem diuinam Scripturam, scilicet ueteris ac noui testamenti,  legem a Moyse scriptam et a sanctis prophetis. Amplector quatuor euangelia, septem canonicas epistolas, epistolas gloriosi doctoris beati Pauli apostoli, sanctos canones apostolorum, quatuor concilia uniuersalia sicut quatuor euangelia, Nicenum, Ephesinum, Constantinopolitanum, Chalcedonense; Antiochenum concilium et decreta sanctorum patrum Romanorum pontificum, et precipue decreta domini mei pape Gregorii septimi et beate memorie pape Urbani. Que ipsi laudauerunt, laudo. Que ipsi tenuerunt, teneo. Que confirmauerunt, confirmo. Que damnauerunt, damno. Que repulerunt, repello. Que interdixerunt, interdico. Que prohibuerunt, prohibeo. In omnibus et per omnia in his semper perseuerabo. Quibus expletis, surrexit pro omnibus Girardus Engolismensis episcopus,  legatus in Aquitania, et communi assensu domini pape Paschalis totiusque concilii coram omnibus legit hanc scripturam: Priuilegium illud, quod non est priuilegium, sed uere debet dici prauilegium [616 1Kb] , pro liberatione captiuorum et Ecclesie a domino papa Paschali per uiolentiam regis Henrici extortum, nos omnes in hoc concilio cum domino congregati, canonica censura et ecclesiastica auctoritate iudicio sancti Spiritus damnamus, et irritum esse iudicamus, atque omnino quassamus, et ne quid auctoritatis et efficacitatis habeat, penitus excommunicamus; et hoc ideo damnatum est, quia in eo priuilegio continetur quod electus canonice a clero et populo a nemine consecretur nisi prius a rege  inuestiatur, quod [617 1Kb] est contra sanctum Spiritum et canonicam institutionem. Perlecta uero hac carta, acclamatum est ab uniuerso concilio: Amen, fiat, fiat. Archiepiscopi cum suis suffraganeis qui interfuerunt hi sunt: Ioannes patriarcha ueneticus, Sennes [618 1Kb] Capuanus, Landulfus Beneuentanus, Amalphitanus, Rogitanus, Hidrontinus, Brundusinus, Capsanus, Girontinus, et Greci, Rosanus et archiepiscopus Sancte Seuerine. Episcopi uero Centius Sauinensis, Petrus Portuensis, Leo Ostiensis, Cono Prenestinus, Gerardus Engolismus, Calo Leonensis, legatus pro Bituricensi et uiennensi archiepiscopis, Rogerus uulturnensis, Gaufridus Senensis, Rollandus Populoniensis, Gregorius Terracinensis, Gulielmus Troianus, Gibinus Siracusanus, legatus pro omnibus  Siculis, alii fere 100 episcopi. Siguinus et Ioannes Tusculanus episcopi, cum essent Rome illa die, concilio non interfuerunt. Qui postea, lecta damnatione priuilegii, consenserunt et laudauerunt . . .

1136. [MCXIu] 8. Henrico Romanorum imperatori Matildis, filia regis Anglorum Henrici, 8. Idus Ianuarii, Moguntie desponsata, et in imperatricem est consecrata . . .

1137. [MCXu] 9. Hoc anno hiems extitit asperrima, ita ut omnes fere per Angliam pontes glacie frangerentur. Imperator Henricus, postquam Coloniam diu obsedisset  et multos suorum campestri prelio perdidisset, pacem apud ciuitatem Nussam [619 1Kb] iuramento fecit . . .

1139. [MCXuII] 11 . . . Apud Lumbardiam magno  terre motu facto, et, ut testati sunt qui nouere, 40 dierum spatio durante, plurima domorum edificia corruere. Et, quod uisu dictuque constat mirabile, uilla quedam pergrandis mota est repente de statu proprio, iamque ab omnibus longe remoto consistere cernitur loco. Mediolani dum patrie dignitatis uiri de re publica tractantes sub una residerent turri, auribus omnium uox foras insonuit, unum ex illis nomine uocans et festinato exire rogans. Quo tardante, persona quedam coram apparuit, que uocatum uirum ut egrederetur prece obtinuit. Exeunte illo, turris repente cecidit et omnes qui ibidem aderant casu mirabili oppressit  .




ANNO MXLu-MC.
LANDULFUS SENIOR CLERICUS MEDIOLANENSIS.





LANDULFI HISTORIA MEDIOLANENSIS. EDIDERUNT L. C. BETHMANN ET W. WATTENBACH.






NOTITIA IN LANDULFUM. AETAS, NATALES, PATRIA, RES GESTAE, SCRIPTA.

 Ecclesie Mediolanensis discidium post Arnulfum alterum ad scribendum excitauit Landulfum, qui eidem cum illo parti fauit, sed multo acerbius scripsit, nec sententiam quantum scimus postea mutauit; partium magis quam ueritatis studio ductus, et ceco nonnunquam furore abreptus. Nomen codicum subscriptiones indicant, et littera L. in prefationis exordio nominis loco posita. Genus latet, sed populo magis quam nobilitati eum fauisse, bene iam animaduertit comes Giulini  ; nam et in enarrandis pugnis que uersus a. 1045 inter utrosque exarserunt,  popularem se ostendit, et, Widonem laudans archiepiscopum, acerbe inuehitur in clericos quibus hic propter generis humilitatem inuisus erat. Clericum se fuisse et ipse III, 1, indicat  , et scribendi genus rerumque ecclesiasticarum scientia comprobat; epistola autem operi premissa ad ecclesie Mediolanensis archipresbyterum, locum ei inter ordinarios assignare uidetur. De tempore quo scripsit, nichil certi nobis traditum est. Si fides est codicibus, archipresbyteri illius nomen ab littera L. incipiebat; sed nullius per eos annos mentionem inueni,  in quem hoc conueniret. Patet tamen locus inter Anselmum qui a. 1100 inuenitur  , et Olricum qui a. 1110 electus est. Neque uero ultra hunc annum descendere possumus, cum post Heriberti mortem  que sui ipsius temporibus euenerint se scripturum esse spondeat II, 34, multis quassatum tribulationibus quasi ipse cum ordine suo sit perpessus  . Non tamen, ut Arnulfus, inter ipsas res gestas scripsit, quamuis mirum sit eum nusquam mentionem fecisse rerum memoria precipue dignarum que post a. 1085 acciderunt, et carmen libro II premissum inter medias turbas illas scriptum esse uideatur. Nam comites duos maiores sedis Ambrosiane oberrantes, quos ibi commemorat, Gotofredum et Attonem esse suspiceris, itaque his uiuentibus eum scripsisse.  Sed de neutro quando obierit compertum habemus, et eadem partium studia per longa tempora Mediolanenses adhuc exercuisse, ex Landulfi a S. Paulo Historia discimus. Misera quam deplorat cleri Ambrosiani conditio, bene conuenit temporibus Grosolani, qui per a. 1102-1112 sedem illam perturbauit, ut ait auctor Catalogi mox edendi. Nihil in Landulfi nostri opere legitur quod non eodem omnia tempore scripta esse probet; deduxit autem eam ad annum usque 1085, et III, 30, rei meminit que secundo Anselmi Iu anno euenit, i. e. 1099 uel 1100. Quod cum postea addidisse potuerit, alia causa accedit que iam de rebus satis remotis eum scripsisse prodat. Nam cum temporum ordinem ubique prorsus neglexerit, uel in iis que in extremo opere tetigit,  fedissime omnia perturbauit. Tedaldum enim, qui a. 1075 archiepiscopus factus est, ante electionem prelio adfuisse narrat, quo Heinricus rex Saxones deuicerit; in eodem autem prelio Rodulfum regem occisum esse refert. Nec multo melius sequentia ordinauit. Quare mihi quidem uerisimile esse uidetur Landulfum senem iam factum, cum aduersariorum factio dudum preualuisset, animi egritudinem solari uoluisse expositione causarum que clerum de statu suo deiecerant. Eas enim memorie sue  firmiter inherere ait, nunc uero ad posterorum tutelam litteris sese esse consignaturum. Id unum mireris, quod talia dirigere licuerit ad archipresbyterum preualente parte pontificia electum. Neminem  adhuc tantas res scribendas sibi sumpsisse queritur, unde Arnulfi opus eum latuisse apparet. Ipse autem reminiscens, ut ait  , e quanta magnitudine quantisque honoribus clerus cecidisset, sedule omnia contulit que priscam eius magnificentiam illustrare  possent, deinde a Walperto continuam narrationis seriem exorsus est. Postremorum ipse testis fuit, alia a uidentibus comperuit  , ea autem que ante annum 1045 acciderunt, multo sudore multoque labore, antiquos sciscitando omnes se reperisse asserit, et ciuitatum Italie totius librorum paginas rimando esse scrutatum  . Ex his igitur ipse indicat, preter Scripturam sacram et Ambrosii, Augustini, Gregorii Magni opera theologica, quorum locos largissime affert, Paulini uitam Ambrosii  , Gregorii Registrum  et Dialogos  , librum De situ urbis Mediolani cum uitis primorum pontificum  , et Pontificale Romanorum Gestaque Longobardorum  ; sed ad hec ablegat potius lectores quam ut ipse ex iis hauserit; uersus preterea basilice  Nazariane et cenotaphio Frontonis inscriptos  . uerum preter hec II, 8, commemorat librum qui Genue inuentus sit, eundem ni fallor quem in fine prologi uerbis admodum obscuris designat. Ex hoc igitur libro narrationes fabulis plenas de priscis Ecclesie Mediolanensis fatis, quibus prima operis pars referta est, uidetur hausisse. uerum etiam singulos earum auctores discimus ex inscriptionibus capitum: ipsum Ambrosium, Datium, Constantium, Benedictum, Thomam, episcopos Mediolanenses. Sed harum inscriptionum fides admodum est incerta. Codicum quos nouimus nullus excedit sec. XIu, eorumque maxima est in titulis capitum diuersitas. Is quem B. uocamus, capiti III, 30, titulum apposuit, a Landulfo certe non scriptum, sed etiam A,  II, 30, prebet inscriptionem quam a posteriore aliquo profectam esse equidem habeo persuasum. Iam uero auctores illos quos in solis capitum titulis ascriptos inuenimus, parum uerisimile uidetur, nusquam a Landulfo in ipso uerborum contextu fuisse commemoratos---ut commemorauit Gregorium---si tam locupletes uel habuisset uel finxisset. Itaque in eam omnino inclino sententiam, Landulfum aliquoties quidem indiculos capitibus ascripsisse, ceteros autem a posterioribus esse adiectos. Et primum quidem quod c. I, 11, a B. Ambrosio esse dicitur, manifesto absurdum est, Quod I, 4, Sermo Constantii inscribitur, ortum esse apparet ex uerbis initio c. 8 male intellectis. Benedictum autem II, 15,  ipse ascripserit, cum hic in ipsa oratione nomen indicet, que tamen multo post eum tempore composita est. Capita uero I, 10-14, que Sermo B. Thome inscribuntur, inueniuntur etiam in codice sec. XIII, quem Nouum Beroldum uocant, sed  auctoris nomine non inscripta. Thomam autem archiepiscopum ea scribere minime potuisse, nemo qui ea legerit ambiget. Solus igitur restat Datius, cui capita 1, 2, 4, 12, 13, tribuuntur; at falso, ut dudum probauerunt uu. DD. Muratorius  et Fumagalli  . Datii Landulfus meminit, sed ne uerbum quidem de scriptis eius profert  . Itaque nulla eius culpa euenisse arbitror ut non solum illa capita, sed totum opus miro quodam errore Datio isti tribuerentur. Codici B. Franciscus Castellus a. 1574 inscripsit: Chronica Datii archiepiscopi Mediolani nuncupata  , et recte quidem, cum eam iam initio sec. XIu hoc nomine uocitatam fuisse constet. Nam Galuaneus de la Flamma inter auctores suos nominat Datium et Arnulphum  , et Datium  testem aduocat ubi res ex Landulfi historia sumptas affert. Circa idem tempus codices nostri scripti sunt, qui Datio archiepiscopi nomen tribuunt. Sequenti seculo auctor uite Mathildis uerba Landulfi profert e »libro qui Darius appellatur«  . Datium etiam Bernardinus Corius eum appellat. Unde hec appellatio orta sit, prorsus obscurum est. Nusquam preterea uerbum fit de scriptis huius Datii, nisi quod in Gestis Pontificum  et in Historia miscella  pauca uerba ei tribuuntur, que ex epistola quadam sumpta esse uidentur. Itaque, ut equidem existimo, Landulfus res usque ad II, 35 narratas partim ex scriptionibus quas inuenit, sed ut erant ab auctoribus ipsi incognitis composite, nullis auctorum nominibus appositis, partim ex narrationibus que uulgo  ferebantur, composuit; carmen de Alberto rege uel scriptum uel adhuc a popularibus suis decantari solitum, eum interposuisse arbitror. In continua post Walpertum narrationis serie librorum ope caruisse uidetur, referens que audiendo compererat, donec res attingeret quas ipse uidendo cognouerat. uerum et in his et in illis admodum licenter uersatus, multa amplificasse et in maius auxisse uidetur  , inter que precipue censende sunt orationes passim inserte, quas nescio utrum ipse sibi confinxerit, an ab aliis acceptas receperit: nam ita reuera habitas esse quis credat? Temporum ordinem nusquam curauit, et partium studio cecatus a ueritate sepissime discedit, ut in rerum historia condenda uix eo uti possimus, certe singula queque accuratissime debeamus  examinare.

Sermone utitur negligenti et ad grammatice regulas  minime castigato; qui in codicibus nostris etiam multo magis deprauatus est. Ii enim recentes sunt, et ex uno omnes fluxerunt, iam mutilo, nam lacune extremorum capitum omnibus que nouimus manuscriptis sunt communes. Neque ex Galuanei de la Flamma uerbis eum emendare possumus, quum is uerba Landulfi raro tantum seruauerit. uite Arialdi, cuius auctor aliqua Landulfi capita in compendium redegit, non maior est utilitas. Loci autem Ambrosii et aliorum scriptorum quos affert, cum aliis exemplaribus collati ostendunt uerba in codicibus nostris admodum esse uitiata  , sed corrigere nichil ausus sum, cum auctoris ipsius negligentia eisdem locis manifesta appareat, qui e. g. eumdem Gregorii locum ter attulit  , sed semper ita corruptum,  ut sensu careat. Etiam Scripture sacre locos, quos ex memoria laudauit, ita nonnunquam mutauit ut uix eos agnoscas; aliquot frustra omnino quesiui. Sed libros quibus usus est ab aliis exemplaribus aliquantum diuersos fuisse apparet, alios pseudepigraphos fuisse, in quibus e. g. Augustini uerba de ranis III, 8, inuenit.

Editio hactenus unica in Muratorii SS. Rerum Ital. uol. Iu per Horatium Blancum curata est ad duos codices metropolitanos, quorum alter iam periit  . Moratorius antea in usum suum descripserat recentius bibl. Ambrosiane apographum, quod ex alterutro illorum fluxisse existimabat  . Eum Bethmannus noster secutus est, et pre apographi eius  fide Blanci textum minoris estimauit. Sed  mihi cum aliquas lectiones ex cod. A. apud Blancum allatas  a ceteris plane diuersas esse animaduerterem, hoc non ita certum uisum est; itaque Blanci uarias lectiones, etsi in textum eas recipere raro ausus sim, tamen afferendas esse duxi, initio omnes, deinde que maioris momenti essent. Sed ipsam nunc proferamus codicum descriptionem, qualem nobis Bethmannus transmisit:

[A.] Codex olim ecclesie metropolitane Mediolanensis, idem quem in Arnulfi historia 5 signauimus, iam deperditus, ex duobus tantum eius apographis cognosci potest; sunt quidem hec:

A. Cod. Ambrosianus n. 128. sec. XuII, quem in Arnulfo B 1, uocauimus, Arnulfum ex Ambrosiano n. 89 descripsit, Landulfum ex A. In capitum titulis  ab A** B adeo recedit, ut eos de suo fecisse uideatur  . Usus eo fuit Muratorius. Ex ipso descriptus  est cod. bibl. Brere A, F, X, 6, chartac., fol., sec. XuII. inc., nil nisi Landulfum continens.

A **. Cod. serenissimi ducis Litte Mediolanensis, a. 1703, quem in Arnulfo 5* appellauimus; in Landulfo proxime ad A* accedit, exceptis titulis, in quibus plerumque cum B conuenit.

B. Cod. olim metropolitanus, iam Ambrosianus, n. 89, sec. XIu, multum ab A recedit, precipue in priori parte, eo quod nunc singulas uoces, nunc plures omittit, imo integras sententias et uero capita in breuius contrahit. Capitum titulos quos rubro scripsit, nonnunquam de suo mutauit; aliquoties etiam rubro notas margini adscripsit.

Hec Bethmannus, qui textum potissimum ad fidem cod. A* correctum nobis transmisit, scribendi  ratione cod. B retenta  . Eam seruaui, cum Landulfi morem nesciamus, et nonnullis locis, qui dubii manent, proderit librariorum scribendi rationem pre oculis habere. Locis ex Ambrosii ceterorumque scriptis interspersis uarias lectiones apposui editionum recentiorum, ex quibus manifesto prodit quam male uerba a librariis habita sint. Titulos capitum, ubi non necessarii sunt, inter uarias lectiones reieci, cum plurimos postea adiectos esse appareat, et ueros certa ratione distinguere non ualeamus. De rebus autem pauca tantum adnotaui, cum presto sit ad comparationem Arnulfi Historia, plurimorum autem adeo incerta sit fides, ut quid inter fabulas ueri lateat exquirere longioris sit disputationis.


W. WATTENBACH.





IN LANDULPHI HISTORIAM PROLEGOMENA LUDOuICI ANTONII MURATORII.



 Qui nunc prodit in lucem Landulphus senior, Mediolanensis historicus, difficile gratiam inibit a delicatis lectoribus, ubi eius uitia maculasque detegant. Attamen ipsum innuere has ipsas maculas lectoremque mature premunire contra calumnias,  ignorantiam, et dicacitatem scriptoris, ita, ni fallor, exarmabit eius alioqui fatuum uenenum, ut neminem futurum putem qui ab illo sibi in posterum timeat. Nempe historicus iste, cuius Chronicon ad annum fere 1085 deductum est, uixit Gregorii uII P. M. temporibus, et certe ante annum 1100 a Christo nato floruit. In eius patria, hoc est Mediolani, clericorum mores non parum deprauati tunc erant, nonnullis Simonie crimine infectis, aliis sacram continentiam seruare nolentibus. Illic propterea presbyterorum precipue, ceterorumque clericorum nuptie in usu erant, nullaque habebatur ratic ecclesiastice discipline, que sane ab ipso apostolorum euo, in Occidentalibus saltem Ecclesiis, ad ea usque tempora obtinuerat. Neque unus tunc Mediolanensis clerus hac labe infectus. Ut alias urbes preteream, Romam ipsam eo successu diuexabat hic morbus, ut Stephanus papa IX, anno 1057, crebris synodis clerum Urbis populumque conuenire, maximeque coniugiis clericorum et sacerdotum tollendis insistere  coactus fuerit, id testantibus Leone Ostiensi, Petro Damiani, Baronio et aliis. Et plurimus quidem labor summis pontificibus, nimirum laudato Stephano IX, Nicolao II, Alexandro II et Gregorio uII, presertim ut in Mediolanensi Ecclesia restauretur collapsa ex hac parte disciplina, ut in libro De SS. martyribus Arialdo et Herlembaldo fusissime olim ostendit eruditus uir Ioannes Petrus Puricellius.

Iis ergo temporibus Mediolani degebat et hanc Historiam adornabat Landulphus noster, et ipse fortasse sacerdos coniugatus, certe coniugati siue concubinarii »Ieri patronus acerrimus. Quare nil mirum si illius libros occupet cum enormis maledicentia in Romanos pontifices, tum in quoscunque probos incontinentie infestos mira petulantia, recurrente siue opportune siue importune uariis in locis praue consuetudinis tutela, aliorumque contra sentiendum accusatione. Et quid aliud exspectes ab homine his affectibus mirum in modum perturbato? Erit proinde  prudentis ac eruditi lectoris contemnere ac ridere quecunque is liberaliter effutit in uiros sanctissimos, atque in ipsam Romanam Ecclesiam, cui honor perpetuo deferendus, et a qua succedere grauissimum in oculis Dei piaculum est.

 Quid? quod et Landulphum ignorantia non leuis, et impudentia non uulgaris denigrat. Lege capitulum De monogamis sacerdotibus, ubi S. Ambrosium aut fingit, aut inepte credit addictum matrimoniis sacerdotum, eumque illa scribentem inducit, que profecto aut in libris sanctissimi antistitis nequaquam occurrunt, aut alio sensu occurrunt, cum alioqui certum sit agnouisse Ambrosium non uno in loco sacerdotibus nefas esse liberis operam dare. Sunt eius uerba apertissima lib. I, cap. 1, De Offic.: Inoffensum autem exhibendum et immaculatum ministerium, nec ullo coniugali coitu uiolandum cognoscitis, qui integri corpore, incorrupto pudore, alieni etiam ab ipso consortio coniugali, sacri ministerii gratiam recepistis. Reliqua lege, atque ibi notas Mabillonii. Tum in epistol. 63, ad uercellensem Ecclesiam, class. I, num. 62: Hec, inquit, posui, que cauenda acceperim. uirtutum autem magister Apostolus est, qui cum patientia redarguendos doceat contradicentes, qui unius uxoris uirum precipiat esse, non quo exsortem excludat coniugii   sed ut coniugali castimonia seruet ablutionis sue gratiam: neque iterum ut filios in sacerdotio creare apostolica inuitetur auctoritate, habentem enim dixit filios, non facientem.

Porro in aliis quoque non paucis locis uacillare uideas Landulphi fidem. Querimonia B. Benedicti archiepiscopi Mediolanensis super Papiensis episcopi consecratione, que hic habetur, iamque edita a me fuerat tom. I Anecdotor., cap. 5 Appendicis, oratio est eidem archiepiscopo afficta, ut ibidem ostendi cap. 7. Similes orationes aliis hominibus hic scriptor pro suo ingenio supponit, quo suas opiniones, quanquam interdum futiles, sub alieno nomine uenditet, ut nichil dicam de miraculis et uisionibus nimia facilitate in suorum gratiam ab ipso commemoratis, siue, ut rectius loquar, confictis. Quod tamen mirere magis, non in eruditione tantum ecclesiastica ineptit Landulphus, sed in ipsarum etiam rerum  narratione, que non multis seculis aut annis ante eius tempora contigerant. Omnium maxime dignum est animaduersione, quod ille tradit de Lamberti imperatoris regno ac etate. Si eidem credimus scribenti lib. II, cap. 3, regnauit Lambertus in Italia seculo Christiane ere sexto; postquam enim eius mortem narrauit Landulphus, continuo ita loqui pergit: Qua tempestate cum uenissent in Italiam dirissimi Longobardi, etc. At nemo nescit Lambertum Italie regem et imperatorem ad finem usque, seculi noni uixisse, et necatum ann. Christi 898, hoc est, ne duobus quidem seculis ante Landulphum nostrum, ut uix assequi possis quomodo in re tam illustri cecutire potuerit aliquo modo proximus eorum temporum scriptor. Alios id genus errores pretermitto, qui saltem oscitantie non leuis hunc historicum arguunt, uti et eius stylum dimitto, in quo solecismi, nedum barbarismi, ad satietatem abundant, quos omne difficile unis librariis tribuas.

 Sed iam audire mihi uideor percunctantem, cur ergo scriptorem imperitum, et subleste fidei, et iniurium Romanis pontificibus, euulgare uelim, quem equius foret in sua obliuione sepultum derelinquere? Pro me responsum dabunt qui in eruditionis antique penetralibus uersati, optime norunt quanti bonarum litterarum intersit has etiam qualescunque historice antiquitatis quisquilias in publicum efferri. Iam exploratum est lacrymabili scriptorum Italicorum inopia laborare media illa secula, quibus omnem fere scientiarum ac artium usum, apud nos potissimum, ignorantia ac barbaries eripuerat. Hinc nostre etatis querele, quod monumentis careamus eorum temporum, et ingens nox in historia Italica nunc occurrat, ad quam depellendam si quis se conferat, uetustis codicibus atque archiuis diligenter excussis, tum ei gratie multe debentur ab eruditis. Quamuis enim non raro seculorum illorum historici ineptiant, dum res gestas aliquantulum ab  etate sua dissitas referunt, cuius uitii non iniuria illos arcessit Godefridus Guilielmus Leibnitius in Introduct. ad Collect. Histor. de Reb. Brunsuicens., attamen illud plerumque prestant ut res proximas, siue presentes, fideliter exprimant, et cum reliquis collati ad remotiora quoque facta aut confirmanda, aut uberius explicanda inseruiant. Admistam nimirum cum fabulis ac erroribus nonnullis multam rerum ueritatem habent, quam deinde secernere est acuti prudentisque critici. Ipsa eadem que de Lamberto narrat Landulphus, ut a chronologicis calculis nimium quantum abhorreant, Theodeberti tamen Francorum regis tempora facile designant; atque hinc tantummodo discimus que de Lamberti gestis ac morte in Mediolanensi urbe traditio foret post centum circiter et octoginta annos ab illius interitu. Que autem ad Landulphi tempora accedunt, quis neget quin ad historiam elucidandam conferre aliquid possint? Atque illud in primis animaduertat  uelim quod ille habet lib. II, cap. 16, ubi Ottonem tertium Augustum ait, a consilio coniugali, mortua coniuge, ex qua sibi filium masculum minime genuerat, alienum, nuptias tamdem procurasse cum filia imperatoris Constantinopolitani. Narrat Godefridus uiterbiensis ab Ottonis III coniuge Maria sollicitatum ad turpes amplexus comitem quemdam Mutinensem, qui a tanto facinore abhorrens, ac propterea ab impia regina accusatus de ui illata, capite multatus est. Cum uero comitis mortui innocentiam eius uxor apud Ottonem iudicio ignis facto sustinuisset, reginam coniugem Otto publico supplicio sustulit. Rem tantam a nullo ceuo scriptore narratam sunt qui falsi arguant, atque inter alios clariss. Pagius in Critic. Baron. ad annum 998, n. 17, in hanc sententiam descendit, scribens: Otto III nunquam uxorem duxit. At Landulphus noster, ab Ottonis III temporibus non multum remotus, Augusto huic coniugem uere fuisse testatur. Quidni hac in re  eidem fides adiungatur? Certe his auditis, non continuo ad fabulas Godefridi narrationem amandare ausis.

Quod est ad Landulphi animum contra ipsos pontifices maximos exasperatum et iniquum, tanta non uidetur pena damnandus, ut in deplorabili scriptorum eius etatis penuria fraudanda sit hoc fetu litteraria respublica. Quid enim, rogo, cathedra Petri aut Ecclesia catholica ab huiusmodi inepto scriptore sibi metuat, cum potius in laudem pastorum, quorum zelus Mediolanensem Ecclesiam pristino olim decori restituit. Landulphi maledicentia uergat? Ea demum ueritatis boneque cause fiducia esse debet atque securitas, ut male, quantum puto, de Ecclesia Romana mereretur, quicunque aspero solum supercilio eius inimicos proscribere uellet, et nichil uel tantillum a nostris opinionibus diuersum ex antiquitate euulgari pateretur. Sibi paueat, lucemque euitet, qui reum se esse sentit. Et propterea moleste non tulerunt ecclesiastice reipublice proceres, quod  ipsorum ueterum hereticorum opuscula nonnulla in lucem prodirent, dum una cum ueneno remedia quoque coniungerentur. Historicos alios, et quidem non paucos, habemus Landulpho similes, atque iis liber est cursus per eruditorum manus. Nostris etiam temporibus, non dissentiente Roma, luci reddita est ex bibliotheca Estensi, et hic etiam tom. II recusa, Rauennatum episcoporum Historia, olim ab Andrea Agnello concinnata, et a cl. u. Benedicto Bacchinio illustrata, quanquam non dissimilia a Landulpho nostro exhibeat. Nempe hec omnia eo titulo toleranda, quod ad historiam accuratius et uerius pertexendam conducant.

Nunc restat ut de Historia ipsa, illiusque auctore, alia quedam tradamus, eruditis fortasse gratiora. Exemplar ms. unde ego olim descripsi, in Ambrosiana bibliotheca asseruatur, manu recentiori exaratum. Illud uero efformatum ex altero e duobus mss. codicibus, qui in bibliotheca capituli metropolitani Mediolanensis  exstant. Duo, inquam, illic codices mss. occurrunt, ambo multis ante seculis exarati. Unus ex iis complectitur preter Landulphi Historiam, quam nunc edimus, Arnulphi quoque Chronicon, quod itidem protulimus, et Catalogum Mediolanensium antistitum, ad Galdinum usque deductum, qui anno Christi 1176 e uiuis abiit. Iisdem characteribus cuncta ibi scripta; quare codicis etatem facile intelligas. In altero codice ms. leguntur eedem Landulphi et Arnulphi Historie, characterum forma non dissimili a scriptura codicis primi, quibus addita est Historia Landulphi a Sancto Paulo in Collectione nostra itidem euulganda. At in fronte secundi huius codicis hic titulus occurrit, manu tamen recentiori scriptus: Chronica Datii archiepiscopi Mediolani nuncupata. Nunc ergo animaduertendum celebrem inter eruditos controuersiam uersari, num uidelicet auctores hymni Te Deum laudamus, fuerint sancti episcopi Ambrosius et Augustinus. Qui hanc tuentur  sententiam, testimonio potissimum utuntur sancti Datii archiepiscopi Mediolanensis, qui sub Iustiniano imperatore floruit, eiusque rei fidem facit. Sanctum uero Datium cuiusdam chronici auctorem fuisse tradunt Gualuaneus Flamma, Corius, Alciatus, al ique cum ueteres tum recentes rerum Mediolanensium scriptores, imo ex eodem Chronico ii se multa desumpsisse testantur. Atque his precipue documentis sententiam suam de auctoribus laudati hymni tuebatur olim P. Eustachius a S. Ubaldo, Disquisitione in hocce argumentum edita. Neque porro iuuat aliorum inire numerum, qui de Datio eiusque Chronico mentionem fecere. Sed non pretereundus cl. uir Ioannes Mabillonius, qui cum sibi innotuisset reperiri in metropolitana bibliotheca huius chronici ms. exemplar, ea de re interrogauit per litteras Antonium Mariam Pusterlam, cuius etiam responsa edita ab ipso Mabillonio fuere in Analect. uet. tom. I, pag. 3.

 Ego uero hanc eamdem questionem agitandam suscepi tom. I Anecdotor., pag. 221, ibique Propempticon inscribens memorato P. Eustachio a S. Ubaldo de antiquo Iure metropolite Mediolanensis in episcopum Ticinensem, cap. 6, contendebam Chronicon Datii Mediolanensis archiepiscopi, ab historiographis non paucis laudatum, nichil aliud esse quam hoc ipsum Landulphi Chronicon, nunc a me publici iuris faciendum; nulla autem satis firma ratione probari, chronicon aliquod a uetustissimo illo archiepiscopo Datio conscriptum; quare excidere aut nutare argumentum ex eiusdem sancti Datii auctoritate et antiquitate petitum pro auctoribus hymni Te Deum. Ceterum constare ad sanctum Datium referri non posse Historiam sub nomine Datii a Flamma, Corio, Alciato aliisque commemoratam, quando hic nimium multa, imo pleraque habentur, que longe post tempora Datii contigere, et ad euum usque descendunt quo Landulphus noster floruit.  Male habuit P. Eustachium huiusmodi opinio mea; quare inscripta mihi Prefatione Dissertationis De metropoli Mediolanensi, edite Mediolani an. 1699, persuadere mihi aliisque conabatur, parum solide a me negari, quodpiam Chronicon a S. Datio scriptum; neque enim quia in Landulphi Historia leguntur que a Datii Chronico se exscripsisse fatentur nonnulli, continuo inferendum eumdem cum Datii fetu esse Landulphi librum. Non exstare quidem fatebatur ille historiam a S. Datio conscriptam; at exstitisse aut existere olim potuisse, quam in suum opus deriuarit Landulphus. Puricellium censere alium a Landulpho fuisse Datium, et hunc post medium seculum a Christo nato undecimum scripsisse; Landulphum uero eius equalem eodem tempore similia litteris mandasse. Porro diuersam a postremi huius Datii Chronico esse Landulphi Historiam, inde apparere quod Gualuaneus Flamma, Corius et Alciatus quedam e Chronico Datii se hausisse dicant, que tamen a Landulphi libris absunt aut in aliis alter  referuntur.

Hec ille. uerum P. Eustachii, quanquam subirati, argumenta ad respondendum pertrahere non potuerunt me tunc aliis occupationibus studiisque impeditum. Et fortasse contigisset mihi aut litem huiusmodi luculentius dirimere, aut ipsam a nonnullis liberare, que uel falsa uel dubia puto, dum olim ad Ambrosianam bibliothecam aduocatus Mediolani degebam. Nunc mihi a carissima illa et splendidissima urbe remoto non eque facile de his disputare. Attamen aliqua in hoc argumentum lectores a me accipiant, que prorsus inutilia, si ominari licet, non uidebuntur. Primo igitur stat mihi euinci non posse sanctum Datium Mediolanensem archiepiscopum alicuius chronici auctorem fuisse. Paulus Diaconus et Anastasius Bibliothecarius hoc unum scribunt, Datium Mediolanensem antistitem retulisse  ab ipsis matribus uorata filiorum membra, ut fami consuleretur que ea tempestate  Insubres crudelissime diuexabat. Quicunque autem e recentioribus Chronicon Datii laudarunt, non laudant a S. Datio archiepiscopo elucubratam historiam quampiam, sed quidem que aut ab altero Datio concinnata fuerat post medium seculum a Christo nato undecimum, aut sub eius nomine circumferebatur. Et id profecto exploratum, cum pleraque desumpta e Datii Chronico, in tempora congruant archiepiscopi Datii mortem plane subsecuta. Que autem Landulphus e Datio episcopo refert, ab auctore in aliis infido procedunt, ut acquiescere eidem tuto nequeamus. Ac preterea opinatur Puricellius episcopi nomen ab amanuensi temere preter Landulphi mentem iis capitibus additum fuisse. Certe ne ipse quidem Landulphus, cum Datium archiepiscopum memorat, aliquam eidem tribuit historiam.

Succedit Puricellii sententia putantis eodem seculo XI uixisse, et historias contexuisse Datium et  Landulphum, duos diuersos homines; illius uero Chronicon a posterioribus laudatum non amplius inueniri, alterius uero exstare. Nimirum animaduertit eruditus uir quedam a Gualuaneo scribi tanquam decerpta e Chronico Datii que tamen aliter se habent in Landulphi Historia. At ego in ea opinione sunt adhuc sub Datii nomine a Gualuaneo ceterisque significatam fuisse unam Landulphi Historiam; atque ab ea opinione me nondum auocarunt Puricellii et P. Eustachii argumenta. Primo, quia saltem pleraque e Datii Chronico per Gualuaneum aliosque allata occurrunt iisdem uerbis in Historia Landulphi. uix autem intelligas Landulphum adeo excordem fuisse ut, cum Historiam sibi scribendam susciperet, tam aperte ac tam sepe unum Datium expilaret, et ex eius libris totam ferme Historiam suam concinnaret, ne uerbis quidem mutatis, et potissimum cum excogitatus ille Datius, ut Puricellius affirmare cogitur, ad annum Christi saltem septuagesimum quartum  supra millesimum, suas perduxerit Historias imo, ut ille ipse affirmat cap. 39 Dissert. Nazar., usque ad liberatum a Roberto Guiscardo Gregorium uII, hoc est ad annum 1084, quo eodem tempore Landulphus et uiuebat et scribebat. Secundo, mirum uideri potest cur Gualuaneus, et alii, qui precedentes sue urbis historias sollicite conquisierunt, et multas etiam ex iis memorant quas nunc periisse dolemus, unius Datii mentionem tam sepe fecerint, nullam uero unquam Landulphi, cum tamen huius Chronicon eorum euo certissime exstaret, quippe ad nostra usque tempora in eadem urbe seruatum in duobus saltem exemplaribus, iisque uetustis. Contra uero cum Gualuaneus affirmat Mediolani euo suo non unum exstitisse Chronici Datiani exemplar, et Corii, et Alciati quoque etate eadem exemplaria superessent, necesse est in Puricellii sententia omnia illa breui temporis spatio excidisse, superstite interim Landulpho, cuius nullam rationem, ut ipse fateri cogitur, antiqui habuerant. Utique  mecum fatebitur quisque uerisimilius esse nulla Datiani Chronici exemplaria periisse, quia nulla unquam fuerunt; seruata uero Landulphi exemplaria, quia hec semper exstitere, eaque sub Datii tantum nomine olim laudabantur.

Tertio, in priori pagina codicis uetustioris metropolitane bibliothece, ubi Landulphi et Arnulphi Historie habentur, hic titulus inscriptus legitur: Chronica Datii archiepiscopi Mediolani mei Francisci Castelli S. Mediolan. Eccl. ordinarii MDLXXu. uiden ut in eo titulo apponendo errarit Franciscus Castellus, uir alioquin eruditus: nam ad Datium quidem quempiam referri potuit Chronicon illud, at nunquam profecto ad Datium antistitem Mediolanensem, qui tot seculis post mortem suam acta, nisi propheta fuerit, litteris consignare nequiuit. Atque hinc discere possumus censuisse Castellum  non aliud esse Datii Chronicon quam  Landulphi Historiam. Nam quanquam uetustissimis characteribus  in calce codicis metropolitani scriptum sit: Explicit liber Historiarum Landulphi historiographi, nichilominus hec nil obstitere quominus Datio eam Historiam Castellus inscriberet, quippe qui probe nosset, cum ueteres Chronici Datiani mentionem faciunt, non de alia quam de Landulphina Historia agere. Accedit quod in ipsa Prefatione auctor Chronici se prodit scribens: L. omnium minimus; hoc est, Landulphum se diserte inscribit Chronici huius auctorem, quod postea apud Mediolanenses appellatum est Chronicon Datii.

Quarto, quod me in opinione mea eo plus firmauit ac firmat, illud est: Gualuaneus Flamma in enumerandis libris unde suam contexuit Historiam, inter alios refert Chronicon Datii his uerbis: Chronica Datii et Arnulphi. In duobus autem metropolitane bibliothece uetustis codicibus uidimus coniunctas  simul haberi cum Landulphi, tum Arnulphi Historias, nimirum apud ueteres subsequi solebat Arnulphus. Qui ergo hinc non intelligamus idem Gualuaneo fuisse Chronicon Datii ac nobis Chronicon Landulphi? Cur uero Landulphi Historia sub Datii nomine laudata fuerit, assequi certis documentis nequimus. Neque hic insudandum, cum reliqua omnia ad id statuendum confluant, nempe Historiam hanc Landulphi antiquis cognitam memoratamque fuisse sub Datii nomine, neque necessarium esse alium a Landulpho excogitare Datium ei synchronum, quo tandem, relicta priori sententia, se recipere coactus est P. Eustachius.

At, inquiunt Puricellius et idem P. Eustachius: Gualuaneo, Corio et Alciato nonnulla producuntur e Datii Chronico, que nunc in Historia Landulphi aut frustra queruntur aut aliter exhibentur. Ergo inferunt aliam a Landulphina fuisse Datianam Historiam. Prima fronte non iniuria sane. Sed animaduertendum  primo pauca loca illa, que P. Eustachius affert, ut hanc diuersitatem ostendat, non omnia se recte habere.

Deinde Gualuaneo hanc diuersitatem esse tribuendam, qui aut amplificat ex aliis historiis, aut de ingenio et eruditione sua explicat Landulphi sensa. Denique fuisse olim, et adhuc esse Landulphi unius codices inter se discordes, quod forte idem scriptor, aut alius quispiam addiderit, siue minuerit, atque immutarit priora. Mediolani hec omnia fusius confirmare liceret. Nihilominus hec olim adnotata habeo. Gualuaneus Flamma in Politia, cap. 124, sic habet: Dicit Chronica Datii quod Romani principes, etc., super sex portas ciuitatis sex altissima domicilia, etc., fabricauerunt. Hic P. Eustachius: Sex e Datio Mediolani portas, et, super iis sex domicilia refert Flamma. De portarum domiciliorumque numero non loquitur Landulphus. Profecto uox illa sex in uno e Landulphinis codicibus, nempe in Ambrosiane bibliothece exemplari, deest; at in altero metropolitane  bibliothece sex porte enumerantur. Legatur cap. 1, lib. II. Addit P. Eustachius hec alia a Gualuaneo subdi petita e Datio: Arcum triumphalem erexerunt  extra portam Romanam longum per duo milliaria. Addit P. Eustachius in Landulpho pauca de isto arcu haberi, et nichil de eius longitudine affirmari. Ad eum locum legi ego ms. codicem Gualuanei in Ambrosiana asseruatum, neque Datium uidi testem illic adhiberi, sed quidem Chronicon Campanum. Sunt Gualuanei uerba: Et dicit Chronica Campana, quod iste arcus fuit longus per duo milliaria. Rursus cap. 690 Chronici Maioris Gualuaneus e Datio narrat, si P. Eustachium audimus, Walpertum archiepiscopum Mediolanensem, et Gualdum episcopum Cumanum ad Ottonem I Germanie regem missos, ut contra Berengarium hostem Ecclesie intraret Italiam. In Chronico autem Landulphi nulla, ut P. Eustachius animaduertit, Gualdi episcopi Cumani fit mentio, et res aliter narratur. uerum  animaduertendum etiam erat Patri Eustachio Gualuaneum illa non e solo Datii Chronico hausisse, sed etiam e Pantheo, cum ipse narrationem suam his uerbis concludat: Hec Pantheon, et Chronica Datii. Certum uero est Gotfridum uiterbiensem parte XuII Panthei rem retulisse, ut Gualuaneus habet, et Datium ideo simul a Gualuaneo ibi testem afferri, quia et is rem ipsam narrat, quanquam aliis uerbis diuersisque rerum monumentis. Ibi uero Albertus idem est ac Adelbertus, qui cum Berengario parente in Italia regnabat. Parco ceteris exemplis a P. Eustachio productis, in quibus palam fieri posset Gualuaneum ex diuersis historiis congessisse interdum sententias suas, et ubi post multam narrationem Datium testem appellat, non omnia semper eidem Datio esse tribuenda. Ceterum nichil est e Chronico Datii a Gualuaneo desumptum, quod etiam in Landulphi Chronico, interdum quidem paucis additis, plerumque uero ipsissimis uerbis, non occurrat:  que omnia nos tandem eo trahunt ut sine dubitatione credamus eamdem fuisse Datii atque Landulphi Historiam. Hoc autem legentibus ipsius Gualuanei Chronicon maius apertius patebit, ubi tam sepe Datiana Historia laudatur, et inde etiam capita integra descripta referuntur, que postea in Landulphi codicibus reperias.

Quod si Corius Histor. Mediolan. lib. I tres uersus e Datio habet, qui apud Landulphum non leguntur, hoc tribui potest, ut alia mittam, diuersitati codicum Landulphine Historie. Puricellius in libr. De SS. Arialdo et Herlembaldo, cap. 92, nescio quo codice usus, hec Landulphi uerba exhibet e lib. I, cap. 11, inscripto: De monogamis sacerdotibus secundum doctrinam B. Ambrosii. Sedente B. Ambrosio grauissima dissensio orta est coram apostolico in synodo inter sacerdotes monogamos, et alios sub uirginitate aut castitate degentes. Quod factum, apostolico imperante, et aliis episcopis consentientibus, datum est in  iudicio B. Ambrosii, ut quidquid ipse diceret, sanctum et firmum teneretur. At B. Ambrosius cognoscens sensus humanos pronos ad peccandum, maxime propter incontinentiam; sciens, aliquem nec uirginitatem, etc. Sicque dicens, omnem dissensionem compescuit. Itaque Greci sacerdotes, etc. Et si contigerit, quod uxor sua moriatur, aut caste uiuunt, tenentes sacerdotium, aut sacerdotium amittunt, si amplius aliquam mulierem carnaliter cognouerint, etc. Tu confer pauca ista, ut alia preteream, cum codice unde Landulphi Historiam nos descripsimus cap. 11 lib. I, atque intelliges Landulphine Historie codices mss. non omnes in iisdem consentire, multaque aut addita aut dempta fuisse.

Insuper, animaduertente P. Eustachio, Andreas Alciatus in lib. De reb. Patr., pag. 150, auctor est sanctum Monam episcopum Mediolanensem uIII Kal. April. ultimum diem clausisse. Tum subdit: Datius Kalendis ipsis Aprilibus mauult. Item narrata sancti Protasii episcopi morte post exactos in episcopatu  duos et uiginti annos, Alciatus subnectit. Tres illi  addit Datius. At hec in Landulphi Historia non legi P. Eustachius nos docet. Porro nouerint lectores in membranaceo illo codice ms. metropolitane bibliothece, ubi coniuncte habentur Historie Landulphi nostri et Arnulphi, Catalogum quoque Mediolanensium episcoporum haberi, qui, ut supra innuimus, ad Galdinum usque deducitur. Ex illo autem Catalogo sua hec deprompsit Alciatus, ideoque Datium huc testem aduocauit, quod eumdem codicem sub Datii nomine commemorare solerent Mediolanensium rerum scriptores. Quare et hinc intelligas immerito Datianam historiam a Landulphina distingui, neque oportuisse alium a Landulpho Datium recentiorem excogitare. Accedit quod Posseuinus, Gauantus, Petrus Maturus in Adnot. ad S. Antonini Chronic.; Iacobus Perez de ualentia, Bellarminus et alii, ubi ex auctoritate Datii scribunt, sanctos Ambrosium et Augustinum auctores fuisse  hymni Te Deum, testem adducunt Datii Chronicon lib. I, cap. 10, que conueniunt in Landulphi nostri Historiam, si prologum lib. I cum sequentibus capitibus enumeres. Atque hec in presentia habui, que de huiusmodi questione ego dissererem, uberiora daturus, si mihi in arena posito consulere nunc atque conferre licuisset  omnes Landulphi codices, et Gualuanei, aliorumque opera mss. que in Ambrosiana bibliotheca asseruantur. Sed pluribus opus non est in re, que, ut ita dicam, meridiano sole clarior mihi ex hactenus allatis uidetur.

Postremo loco lectorem monendum duxi mihi in animo olim obuersatum non omnia edere que Landulphus litteris tradidit, sed duos tantum priores libros, e quibus eruditio historica, quanquam non paucis fabellis interspersa atque fedata, aliquid lucis ac presidii sperare possit. Que enim in Historia Landulphi subsequuntur, et librum tertium et quartum  constituunt, peculiares tantummodo lites in Mediolanensi Ecclesia occasione cleri continentiam perosi exortas ita persequuntur, ut insulsis orationibus, iisque fere omnibus confictis, abundent, que aut nichil gratie, aut aliquid etiam ingrati coloris habere uideantur, quippe in patrocinium erroris uitiorumque tutelam excogitate. uerum ea denique sententia uicit nichil Landulphini furfuris occultandum, tum ne quis ex auersis a catholica Ecclesia somniet, nos pre metu aut ex male cause conscientia hec omisisse, ratus meliora, que celarentur, quam que in lucem prodirent, tum etiam quod hec tam male consuta sunt, ut semel exposuisse, confutasse sit. Pleraque preterea ex his iam euulgauit,  simulque inania ac ridenda Puricellius ostendit in uita SS. Arialdi et Herlembaldi. Nihil denique efficacius commendet presentem Mediolanensis, imo et uniuerse catholice Ecclesie statum, et ex Dei O. M. munere sanctioribus consiliis clerum constantissime addictum exhibeat, quam seculi XI corruptos mores intueri, eosque Romanorum pontificum studio expurgatos. Eadem ratione ueterum hereticorum deliramenta et flagitia prodenti non est irascendum, sed nostris temporibus potius gratulandum, que recta sapiunt, et meliorem morum rationem, Christo duce, in catholica Ecclesia sequuntur. Sed iam Landulphum ipsum loquentem audiamus.



LANDULFI HISTORIA MEDIOLANENSIS.




EPISTOLA YSTORIOGRAFI AD ARCHIPRESBYTERUM MISSA [1 1Kb]

 Cunctarum uirtutum documentis imbuto, multarumque scientiarum peritia fulto, diuinoque magisterio religiose edocto L. sancte Mediolanensis ecclesie in regimen archipresbyteratus assumpto, nec non Deo et hominibus caro, L. [2 1Kb] omnium minimus tuorum seruus [3 1Kb] , huius uite felicitate bonorum et eterni regni consortio perfrui augelorum. Caritatis ac [4 1Kb] diligentie tue amorem sedule [5 1Kb] reminiscens, quem super ecclesiam Ambrosianam et eius clerum ut filium habuisti et semper Deo annuente habebis, soliciteque paternitatis uestre reuerentiam curiose prospiciens, corporis mei animus multis quassatus tribulationibus, e quibus tota fere Italia pseudoprophetis per detestabilem ypocrisim circumcurrentibus maculata est, Dei ignis calore accensus quasi graui  e sompno excitatus sum. Propterea cogitans, si operibus secularibus aut cultibus diuinis studiose uacarem; aut fortia facta et magnifica [6 1Kb] que nostris temporibus acta sunt enarrem [7 1Kb] , aut inter cetera tribulationes quas clerus Ambrosianus a perfidis ciuibus et malis sacerdotibus ipsos adhortantibus passus est, narrare [8 1Kb] cogitaui. Itaque meditatus in quibus animi mei ingenium exercere ualeam, hanc uitam et miseram per silentium transcurrere nolens, crebris ac magnis ystoriis undique circumuolantibus, ductus patrie atque ciuitatis mee amore, nec non et cleri eiusdem diligentiam [9 1Kb]  , ultra omnes ystorias gesta archiepiscoporum que super  imperatores apud Deum et homines detestabiles acta sunt, et tribulationes, atque earumdem dissensiones que per pseudoprophetas non huius urbis natos peracta sunt, stilo humili perscribere deliberaui. Igitur quamplurimi qui ordinis ecclesiastici falsis predicationibus esse uidebantur, actibus uero misere hypocrisim sedule insistentes, ut lupi rapaces sese sub ouina pelle tegentes, dimissis plebibus ac ruptis canonibus, et alii multi misterio Romano edocti, honoris sancte Ambrosiane ecclesie liuidi, quasi tirampni nullam ordini Ambrosiano reuerentiam impendentes, urbem Mediolanensium fascinatis laicis ac zizaniis superseminatis Antichristi facetiis incubuerunt [10 1Kb] ; quorum namque uitio [11 1Kb] ecclesia Ambrosiana multorum sacerdotum ac leuitarum  plurimorumque sacerdotum sapientum ordinis utriusque quondam exaltata et ornata eloquentiis, ad nichilum tam ministerio quam in personis funditus attrita et conculcata est. Enim quod olim Romani pontifices et cardinales huic sancto mysterio emuli multo sudore patrare non potuerunt, falsis catharis ordinem ipsum conturbantibus, in tantum attriuerunt, ut ultra nec esset spes mysterii nec ordinis restaurandi, multo peius [12 1Kb] quam in sermone sancti Eusebii olim dicens apparuit: »Periit hec ciuitas, collapsa est ecclesia. Unde cum propheta dicens plangam: Quis dabit capiti meo aquam et oculis meis fontem lacrymarum, plangens peccata populi  mei. Uterini mei facti sunt inimici mei, iniuste spoliauerunt me, ac gladiis inimicorum meorum animam inquirentibus [13 1Kb] immisericorditer me dederunt.« Exinde lacrymis meis superhabundantibus cum sapiente quodam plangendo dicam

Carmina qui condam studio florente peregi
   Flebilis heu! mestos cogor inire modos.
Ecce mihi lacere dictant scribenda Camene,
   Et ueris elegi fletibus ora rigant. 
Quamobrem, pater uenerande, quamuis per multa tempora multis ac uariis sim quassatus doloribus, nostre ecclesie uirtutum [14 1Kb] uidens detrimentum, recordatus quod olim a [15 1Kb] malis regibus detestandisque sacerdotibus passa sustinuit, qui dulcedine [16 1Kb]  ordinis sancte Ambrosiane Ecclesie ab ipsis fuerant cunabulis nutriti [17 1Kb] , quibus foret gloriosum pro sue Ecclesie utilitatibus mortem sustinere, pauca que libris uariis ac chartulis, plateis conculcatis reperi, et a uiris uirissimis et catholicis didici et urbes Italie perscrutando cognoui, aperire et enarrare  posterorum utilitatibus fideliter curabo. Tum insuper quid honoris, quidue reuerentie, quidue magnitudinis per multa tempora antecedentia clerus fuit Ambrosianus, et a multis ac magnis uiris honoratus, et quid postea ciuitate plena fece mundi sustinuit, ut [18 1Kb] oculis uidi, ut [19 1Kb] auribus audiui cordeque intellexi, ad posterorum tutelam et animarum salutem studiose scribere statui. At priusquam ea que dicere decreui enarrem, ignis scintillam, quam ego Dei misericordia adiutus memorie commendaui in quodam scrinio optimis margaritis imbuto, foris pauper, intus diuitiis affluens reperi, ad Dei honorem et beati Ambrosii laudem, debita ductus reuerentia edicam. Que omnia utinam Ambrosiane ecclesie usque in finem [20 1Kb] consedentibus  sic essent chara ut sunt acceptabilia, sic dulcia ut sunt salutifera, sic amabilia ut sunt ex corde fraterno manantia. uale, pater! cum omnibus sanctis Ambrosiane Ecclesie dilectoribus gaudiis sempiternis perfrui feliciter ualeas.



INCIPIT LIBER PRIMUS.


 1. Quandoquidem sapientes eximiique uiri, multa peritia imbuti, acta temporum, mutationes rerum, gesta ducum, prelia regum, seditiones urbium, commotiones populorum, polite ad tutelam iuuenum  et custodiam senum tractantes reliquere, et [21 1Kb] in posteris tutamen et multarum rerum solamen: decet nunc multo magis uiros religiosos, spiritu diuino repletos, suis sequacibus imo suis fratribus ad cautelam animarum simulque corporum, quicquid augmenti uel detrimenti prospexerint [22 1Kb] , benigne intimare ac preclarissime dilucidare; quatenus suorum sequaces lacum serpentum et [23 1Kb] antrum aspidum, caueamque draconum siluasque leonum preuidentes, benigne edocti cauteque muniti, et ab illis se ualeant eripere, et alios monendo a morte liberare, memores Salomonis Sapientie dicentis: »Propterea habebo per hanc immortalitatem, et memoriam eternam ab his qui post me uenturi sunt«  Ob  hanc causam ecclesiam sancti gloriosissimique confessoris Ambrosii quam clare, lucide, atque ymnis, organis, symphoniis, melodiis per totum orbem terrarum emicuit, inquantum scientiola mea exprimere ualuerit, prout comperi et in ueritate didici, enucleare studebo. Igytur Ambrosius doctor, ut egregius pastor infulis prefulgens episcopalibus, Dei ecclesiam mirifice decorauit, et ut nobilis adletha lorica spiritualium uirtutum adornauit, sibique desponsatam  sociauit. Qui  nutu diuino huc a clementissimo imperatore totius orbis ualentiniano directus, meruit audire: »uade, age non ut iudex sed ut episcopus« Tanta enim gratia et tanta sua misericordia eum  Dominus decorauit, ut inimicos patientissime conuerteret, et suis ouibus imo suis filiis rudimenta catholice fidei ut uerus magister et doctor ecclesie caritatiue amministraret. Qui primus, id est maximus, metropolitanam regens cathedram, ordinationes presbiterorum, diaconorum, subdiaconorum, clericorum, laicorum, senum, iuuenum, militum, populorum, uirginum sacrarum et innupte manentium, maritarum [24 1Kb] , uiduarum, orphanorum, peregrinorum, et hospitum lucidissime preordinauit; et ordinando curiose quod sui ordinis religiositas exposcebat, facere curabat, ac faciendo alios mitissime edocebat, memor illius Euangelii dicentis: »Prius cepit iehsu facere quam docere.« Erat enim sapientissimus in  predicatione, disertus in iudicio, cunctis fidelibus mitissimus, omnibusque infidelibus mitis, placidus, humilis atque serenus, prouidens dispensator, dans pabula fortibus, cibaria iuuenibus, alimenta senibus, nutrimenta adolescentibus, memor apostoli dicentis: »Omnibus omnia factus sum, ut omnes lucrifacerem .« Enim  prouiderat Dominus ab ipsis cunabulis [25 1Kb] sibi pastorem et ecclesie sue beatum Ambrosium per fauum mellis circa labia eius  distillantis, atque per Spiritum sanctum de se, quasi de eo nouerat dictum: »De ore prudentis procedit mel et lac, fauus distillans labia eius, dulcedo mellis est lingua eius .« Qui Spiritu diuino administrante, pro captu cuiusquam et scientia atque etate docere studebat, sciens quod apostolus dicit: »Pascite gregem Dei, prouidentes non coacte, sed spontanee secundum Deum, neque turpis lucri gratiam sectantes, sed uoluntarie, neque ut dominantes in cleris, sed forme facti gregis ex animo, ut, cum apparuerit princeps pastorum, percipiatis immarcescibilem coronam .« Et item apostoli Petri: »Ministrate in fide uestra uirtutem, in uirtute autem scientiam, in scientia autem abstinentiam; in abstinentia autem patientiam,  in patientia autem pietatem, in pietate autem amorem fraternitatis, in amore autem fraternitatis caritatem .« In uia Dei firmus, catholica fide firmior, boni propositi infatigabilis; unde sapientissimus Salomon ait: »Esto firmus, fili, in uia Dei et in uirtute sensus tui et scientia, et prosequatur te uerbum pacis et iustitie .« In tantum religionis honestissime et honoris [26 1Kb] Ecclesie Dei super omnes Italie ciuitates ordinando episcopos ramos extendebat, ut sapientia Salomonis sub alterna specie de illo sermocinaretur, dicens: »Ego quasi therebintus extendi ramos meos, et rami mei honoris et glorie .« Et item eiusdem ad corroborandos et collaudandos fideles in persona Domini et Ecclesie insonuit hortando, dicens [27 1Kb] :  »Ego quasi uitis fructificaui suauitatem odoris, et flores mei fructus honoris et honestatis. Ego pulchre dilectionis mater, et timoris et agnitionis et sancte spei .« Sed cum dominus noster ac totius humani generis redemptor, rex et saluator noster Christus, omni humane creature euangelium salutis mitissime per apostolos atque doctores Spiritu sancto amministrante denudasset, placuit sibi preclarissimum uirum atque doctissimum Ambrosium diuina scientia fultum doctoribus illis, in tempore qui adherant, in ordinatione Ecclesie sue et misteriis eiusdem, symphoniis, melodiis, ymnis, canticis spiritualibus  sublimare. Unde nutu diuino est factum ut, sicut Iohannes apostolus  et euangelistarum eximius inter ceteros discipulos priuilegium tenens, diuino admonitus spiraculo meruit dicere: »In principio erat uerbum et uerbum erat apud Deum, et Deus erat uerbum; hoc erat in principio apud Deum ,« sic beatus magister et doctor Ambrosius inter ceteros doctores  eximius, Ecclesiam Dei prout Deus per clementiam suam atque sanctum Spiritum ipsam sibi concessit et permisit, omnibus modis atque omni conamine, die ac nocte meditando, scribendo, legendo, predicando, exaltauit et mirifice decoratam ornauit. Mitigata Arrianorum perfidia atque scismaticorum deuicta nequitia, quadam die ante natalem Domini, cum solus dictaret---sed non erat solus, cum quo erat Deus---ut bonus pastor ouile Dominicum ad Domini laudem animare et corroborare desiderans, cogitare cepit quomodo uel qualiter sacerdotes, diacones, ceterosque ordines, cantus, missas, uesperas, psalmos, et cetera diuino cultu congrua atque conuenientia preordinaret, siue primus cantus denotaret, seu ante ordines et clericos ad officii gradus  ordinaret. uisum est sibi et placuit ecclesiasticos uiros catholica fide imbutos Deo deuote ordinare, et assidue secum habere, ac illorum conscilio Domini ministrante gratia cuncta disponere. Qui cunctas sacras ac sanctas Scripturas et descriptiones patriarcharum, prophetarum superuidens, in quibus Deum et Saluatorem nostrum posteris omnibus ad salutem suam et proficuum aliorum in Christo credentibus prophetarum [28 1Kb] ; pre ceteros [29 1Kb] uisum est sibi patriarcham [30 1Kb] Dauid de incarnatione Domini per partum uirginis, et de passione per Iudam proditorem, et de resurrectione, et de apparitione post resurrectionem, et quomodo scanderet celos nubibus suscipientibus eum, uidentibus discipulis, preclare et lucidissime super cunctos prophetasse. Qui cum  preuideret per Spiritum sanctum sibi collatum [31 1Kb] Ecclesiam Dei ornatam fidelibus et Deo deuotam in Christo humiliter summaque cum deuotione credituram: prophetando in multis argumentis confirmauit, et confirmando multis exemplis per sapientes et cantores, musicos atque doctores, quasi sponsam omnibus uirtutibus adornatam Deo optulit. Unde beatus sanctusque doctor et magister [32 1Kb] Ambrosius uelut strenuus miles ad uexilla precedentium ducum ac ad bella imminentia unanimiter hanelantium prospiciens, imitari Dauid eximium prophetarum magistrum studuit, et ad eius exemplar et imitationem psalmos, cantus, symphonias, melodias, clericos, et omnia ecclesiastica officia, Deo opitulante et Spiritu sancto administrante, componere et preordinare  studuit. Cum enim Dominus omnipotens et Saluator noster Ecclesie sue catholice murum pararet aduersus inimicos suos, et turrem erigeret Dauid pro domo ecclesie sue atque murum Isrel, ut eius sponsam ab infidelibus defenderet et gregem illi  commissum a lupis rapacibus liberaret, qui, quandiu uixit, prout Deus per clementiam suam concessit, ecclesie Dei ac populi sui et multarum ciuitatum curam gerens, de quacumque sibi per legatum intimabatur, prout nos in sacra eius ystoria de eo scripta inuenimus, ut bonus pastor sedule uigilabat, curiose circuens gentes diuersas, atque ciuitates, tyrampnos, reges, duces, omnes in Christo conuertebat, et unicuique ciuitati et cunctis fidelibus petentibus similiterque religiose querentibus episcopum ordinabat, et ordinatum summa cum letitia consecrabat. In tantum enim Ecclesia Dei in manibus eius pullulabat, ut omnes infideles in unum adunarentur, et tacite supponentes digitum ori suo dicebant: »uere digitus Dei facit hoc, et operatur in eo.«  Enim quamdiu uita ei comes fuit, laborans super multos fideles, ab aliquo gladium euaginante nusquam calupniatus est; unde dolens quod uolebat esse nequiuit, dicens in ymno [33 1Kb] : »Nequimus esse martyres, sed repperimus martyres.« Et ut in libro Paralipomenon legimus per Dauid prophetam: »Non dimisit Deus quemquam calupniari eos, sed increpuit pro eis reges, dicens: Nolite tangere christos meos, et in prophetis meis nolite malignari .« Et iterum in precordiis suis mutuo et tacite admirantes, Deum glorificabant in tantum, ut in illo quod scriptum est per sapientissimum Salomonem impleretur, dicens: »Narrate in gentibus gloriam eius, et in cunctis populis mirabilia eius, quia magnus Dominus et laudabilis nimis, et  orribilis super omnes deos .« Tunc impletum est quod per eumdem dicitur: »Tonet mare et [34 1Kb] plenitudo eius [35 1Kb] ; exultent agri et omnia que in eis sunt. Tunc laudabunt ligna saltus coram Domino, quia uenit iudicare terram .« Et quandoquidem Dominus ac noster Saluator per clementiam et misericordiam suam in tantum magnificauit et exaltauit et decorauit acta et mirabilia doctissimi et religiosissimi doctoris et confessoris Ambrosii, quantum multi codices eximii capere non possunt, et quantum multi strenui et sapientissimi uiri atque scolarum magistri enarrare et enucleare multo sudore multoque labore posteris minime quiuerint [36 1Kb] . Unde non decet me uirum parua scientiola plenum in singulis  eius actibus immorari, cum mihi melius uidetur, de tantis patroni miraculis et de tantis strenuissimis actibus omnino tacere quam parum dicere. At ut ad ea ueniam ad que mea intentio summoque studio  anelat, ipsam sanctam Trinitatem et omnes sanctos corde et ore inuocare non cesso, ut mihi que scribenda sunt scribam et que tacenda sunt reticeam per Spiritum sanctum suum [37 1Kb] concedat.

2. Igitur [38 1Kb] sanctus Ambrosius scientia diuina imbutus, Spiritu sancto repletus, omni clero omnibusque catholicis fidelibus laicis indicto ieiunio, ut Dominus ad honorem Ecclesie sue et ad laudem diuini cultus corda suorum aperire dignaretur, in quarto die quasi per quatuor Euangelia, per clementiam Dei et per reuelationem Spiritus sancti septuaginta et duos sacerdotes, qui in primitiua Ecclesia episcopi uocabantur, ut B. Hieronymus doctor in quodam suo libro asserit  , ordinauit; imitans uerum magistrum et saluatorem Dominum  nostrum Iesum Christum. Sicut enim Dominus et redemptor noster post incarnationem baptismumque quod in Iordane ter conuerso per Spiritum sanctum a Iohanne precursore atque baptista, qui plus quam propheta asseritur, accepit, elegit septuaginta et duos discipulos ad euangelizandum euangelium diuinum, ut in euangelio Luce euangeliste legitur et approbatum indubitanter tenetur. Unde bonus discipulus sapientem sequens magistrum, suos sacerdotes, imo suos filios, et ut dixi, suos episcopos, in opus [39 1Kb] ministerii sacerdotalis elegit eos confirmans et collaudans hortatur, dicens: »uos estis genus electum, regale sacerdotium, gens sancta, populus acquisitionis.« In tantum enim illos actu et moribus et humilitate, scientia et patientia et obedientia [40 1Kb]  et in cultu uestium et omnibus modis admonuit, ut si quis eos fortuitu in clero uideret, non diceret filios esse uirorum, sed affirmaret socios angelorum. Est et alia causa cur tot et tantos sacerdotes lucidissime ordinauit, que me insequitur et quasi impatiens ad disserendum hortatur. Cum enim humanum genus sermone uno prius unitum, per superbiam postmodum diffusum et dispersum esse legitur quasi per septuaginta et duas uarietates linguarum, sicut in libris Genesis inuenitur , dicente Moyse, cum quo Deus loquebatur sicut loqui solet amicus ad amicum: »Erat enim terra labii unius, et sermo eorumdem. Cumque uenissent in terra Senaar, dixit alter ad alterum: uenite faciamus nobis nomen et ciuitatem et turrim excelsam, cuius culmen pertingat  ad celum, et celebremus nobis nomen, antequam moriamur. Descendit autem Dominus, ut uideret ciuitatem et turrim, quam edificabant filii Adam,  et dixit: Ecce unus est populus, et unum labium omnibus. uenite igitur et descendamus et confundamus linguam eorum, ut non audiat unusquisque uocem proximi sui! Atque ita diuisit eos Dominus ex illo loco in uniuersas terras, et cessauerunt edificare ciuitatem et turrim pre nimia labiorum confusione. Et ideo uocatum est nomen eius Babel, id est confusio, quia ibi confusum est labium uniuerse terre.« Unde propalatum est ut, quantum illorum intentio fuit praua et peruersa apud Deum et angelos eius, in tantum omni genti omnique populo innotesceret, relinquens in posteris exemplum, tanquam diceret: »uos quibus scientia animi cum uirtute corporis et ingenium operationis magis ab excelso Deo per bonitatem suam, quasi ymber super  granum distillatum est, caute et sollicite prouidete uobismetipsis, ne quid nobis [41 1Kb] per superbiam et dementiam merito accidit, uobis in testimonium contingat, ut quod nobis [42 1Kb] male dulcoratis non creditis, uobismetipsis multis suspiriis fatigati quandoque credatis.« Etenim cum Adam a Deo in paradiso formatus, ad imaginem Dei figuratus, sicut nouimus, Domino per Moysem dicente: »Ecce Adam factus est quasi unus ex nobis,« et omnibus que in paradiso Dei erant sibi concessis, preter lignum scientie boni et mali, de quo preceperat ei Dominus ne comederet, dicens: »In quacunque die comederitis, morte moriemini.« Qui si caute studioseque ammonitionem et preceptum Dei atque benigne admonentis tenuisset, ipse immortalis esset, et nos  quasi Dei similes essemus. Unde uos studiose precor, ut [43 1Kb] quod Adam per inobedientiam criminose deliquit, et nos per nimiam superbiam confusi sumus et per omnium terrarum spatia dispersi, mutuo nos et merito, minime ob linguarum uarietatem intelligentes, quod Deus ex summa dilectione humanatus, mortuus, suscitatus, uobis ad resuscitandum quod angeli in celis per superbiam amiserunt, benigne concessit, si solerter studioseque in fide permanentes Domino opitulante steteritis, unde concessa custodiatis, et sanctam fidem custodientes bona opera faciatis, ut ad perfectum finem uenientes quandoque in extremo examine iudicii a dextera Dei positi cum gaudio audire mereatis quod Dominus clementer  dixit [44 1Kb] : »uenite, benedicti Patris mei, percipite regnum, quod uobis paratum est a constitutione mundi .« Ob quam enim causam sanctus Ambrosius septuaginta et duos discipulos sacerdotes ordinare uoluit, ut quot fuerunt uarietates gentium per dispersionem linguarum, tot essent sacerdotes ad salutem animarum nostrarum. At cum humanum genus quondam per orbem terrarum  diffusum et dispersum, pecudum more oberrans, sese inuicem sine iure et sine federe confidens et lanians, regeretur et ut ab [45 1Kb] hostium incursione muniretur, per septuaginta et duos reges a Deo permissum et preordinatum est, Quos cum sanctus Ambrosius per industriam summi Romani imperii orbem terrarum regere uidisset, placuit sibi, ad illorum salutem et omnium populorum septuaginta et duos sacerdotes Deo confirmante ordinare  , quatenus singulum regem per singulum sacerdotem regalem intime percuteret, et docendo fidem Christi in Deo confirmaret, et confirmando in cunctis bonis uirtutibus corroboraret, ut ad brauium peruenientes, quandoque [46 1Kb] Deo permittente cum Christo in celis regnarent.

 3. Quibus [47 1Kb] bene compositis salubriterque ordinatis, quendam sacerdotem religiosum uirum qui primicerius uocaretur proposuit; qui quasi cepiscopus circa omnes in crimine laborantes potestatem a sancto Ambrosio magistro accepit, ut quod episcopus implere per se non posset, cepiscopus qui primicerius uocabatur, circa illos implere curiose studeret. Quin etiam locum in quo omnes conuenirent insigniuit, quod presbyterium usque modo a cunctis uocitatur; ubi omnes sacerdotes urbani in sexta feria uel Kal. conuenientes, curiose in diuinis ministeriis singulos perscrutabantur [48 1Kb] , itaque religiose circa diuina ministeria, et indesinenter sese exercebant. Quo in loco uniuersis consedentibus, quod Deus episcopo inspirabat, docebat. Deinde [49 1Kb]  subepiscopus, qui cepiscopus [50 1Kb] usque modo et [51 1Kb] primicerius uocatur, secundum quod Deus administrabat, illos amonebat, dicens: »Contra stultitiam ministrate sapientiam, contra lasciuiam castitatem, contra ebetudinem intellectum, contra precipitationem conscilium, contra timorem fortitudinem, contra ignorantiam scientiam, contra duritiam pietatem, contra superbiam humilitatem; de qua sapiens quidam  dicit: »Qui sine humilitate uirtutes congregat, quasi uentum in puluerem [52 1Kb] portat;« Et ut est illud: »Humilitas omnia uincit, et ipsa a nemine superatur.« Preter ista instruebat illos habere dilectionem Dei et proximi. Quibus completis, quod unicuique de propria causa expediebat, salubriter tractabat. Ita tamen omnia fiebant  inter illos pacifice, et honeste tractabantur et sine dolo et sine inuidia, ut quod in Actibus apostolorum legitur, in illos implebatur, dicens: »Erat illis cor unum et anima una ;« et quamuis facies illorum essent diuerse, unum cor et anima erat una. Quibus egregie uiuentibus et religiose degentibus, omnia cooperabantur in bonum, ut  Apostolus testatur [53 1Kb] dicens: »Fratres, scimus, quoniam diligentibus Deum omnia cooperantur in bonum, hiis qui secundum propositum uocati sunt sancti ;« attendentes illud cyrographi: »Beati qui scrutantur testimonia eius, in toto corde exquirunt eum .« At quam [54 1Kb] fuerunt erga ministerium et ordinem suum solliciti, nemo nisi [55 1Kb] qui illo tempore fuerit, narrare quiuerit, pertimentes illud quod dicitur [56 1Kb] : »Maledictus homo, qui opus Dei negligenter fecerit .« Unde accidit ut, dum quidam dux Gothorum extranee gentis, nomine Ruilus, illos in festiuitate sanctorum Nazarii et Celsi, et ad silentium polite ornatos et cum episcopo gradientes inopinate superuidisset, non illos tantum sacerdotes, sed episcopos  credidit et affirmauit, dicens: »Certe cum ego fere totum [57 1Kb] orbem terrarum iussu ualentiniani imperatoris circumdedi et uidi, inquirens usum et mores ipsorum [58 1Kb] maxime et religiosorum episcoporum, nunquam tanto stupore et tam ineffabili admirati ne obrigui.« Qui uidens et admirans hec, parum subsistit; tandem abiit, secum mirans que uiderat. Quibus odor sic facientibus misericordie, pietatis et caritatis, castitatis, humilitatis, fraternitatis, scientie et omnium uirtutum quasi odor suauissimus circa omnes gentes maxime ad uicinas urbes refloruit; de quo Dominus ad Moysen dixit: »Sume tibi aromata, stracten, et onigona, galbanem boni odoris, et thus lucidissimum, faciesque thimiama compositum ope [59 1Kb] unguentarii, mixtum diligenter et  purum .« Quos magister beatus et doctor [60 1Kb] Ambrosius cottidie ammonebat cantando, dicens: »Diligamus nos inuicem, quia caritas Deus est, et qui diligit fratrem suum, ex Deo natus est et uidet Deum, et in hoc caritas Dei perfecta est; et qui facit uoluntatem Dei, manet in eternum.«

4. At [61 1Kb] cum beatus Ambrosius supradictos sacerdotes Deo disponente ordinauit [62 1Kb] , uisum est sibi ceteris cum fratribus, uiginti quatuor sacerdotes, qui quasi cardinales essent, debere constitui. Quos Dominus et Saluator noster per reuelationem Spiritus sancti in Apocalypsi dicente Iohanne confirmat: »uidi, et ecce uiginti quatuor seniores, qui procident ante sedentem in throno, et adorabunt [63 1Kb] uiuentem  in secula seculorum, et mittent coronas suas ante thronum, dicentes: »Dignus es, Domine Deus noster, accipere gloriam et honorem et uirtutem, quia tua creasti omnia, et propter uoluntatem tuam erant et creata sunt .«  Et: »Ceciderunt coram agno, habentes singuli cytharas et fialas aureas plenas odoramentorum, que sunt orationes sanctorum, et cantant nouum canticum dicentes: »Dignus es accipere gloriam et honorem, et aperire librum et signacula eius, quoniam occisus es et redemisti nos, Domine, in sanguine tuo ex omni tribu et lingua et populo et natione, et fecisti nos Deo nostro regnum et sacerdotes, et regnabunt super terram .« Est enim alia causa, quare uiginti quatuor cardinales sacerdotes ordinauit: uidelicet sicut naturalis dies uiginti [64 1Kb] quatuor horis solidatur, sic misterium ecclesie Ambrosiane per uiginti quatuor cardinales aperiretur et regeretur; de quo die sanctus Ambrosius in Exameron  ait: »Legem statuit, ut uiginti quatuor  hore diurne atque nocturne diei tantum nomine diffiniamus, ut si diceret: »uiginti quatuor horarum mensuram unius diei tempus est.« Quibus ordinatis archipresbiterum, a quo si quando in aliquo officio deuiarent, placide emendati suauiterque correcti bono animo bonaque uoluntate degerent, preposuit [65 1Kb] . Cuius nomen princeps presbyterorum Latine resonat; archos enim Grece, princeps Latine dicitur.

5. Per [66 1Kb] idem tempus beatus Ambrosius septem diaconos, et [67 1Kb] quasi per septiformem gratiam Spiritus sancti eis per Spiritum sanctum manus imponens benedixit et ordinauit, imitatus apostolos Domini [68 1Kb] , qui post gratiam Spiritus sancti, quam in Yerusalem, que uisio pacis dicitur, benigne acceperunt,  in unum conuenientes, septem diacones per Spiritum sanctum ordinauerunt. Septem ideo consecrauit, quia septem sunt dona Spiritus sancti a Deo super fideles catholicos [69 1Kb] collata; uel [70 1Kb] ut cottidie ante thronum Dei quasi septem lampades bona uita optimisque moribus atque doctrina alios [71 1Kb] accendentes preclarissime splenderent. Unde sanctus Iohannes in Apocalypsi: »Septem lampades ardentes procedunt ante thronum, que sunt [72 1Kb] spiritus Dei .« Quos preuidens sanctus doctor Ambrosius religiose uiginti quatuor subdiacones  ad honorem Dei et Ecclesie sue ordinando benedixit. Quibus catholice ordinatis, omnibus magistros instituit, quorum unus archidiaconus, alius archisubdiaconus  uocaretur.

6. Idem [73 1Kb] per tempus sanctus nomine Simplicianus archidiaconus, uir totius bonitatis, totiusque religionis, ac totius sanctitatis, et totius caritatis, totiusque pietatis, totiusque castitatis, gratiaque diuina  repletus, qui Romam [74 1Kb] tendens per legationem [75 1Kb] beati Ambrosii et eius ammonitus scientia, Ecclesiam Dei et beati Petri apostoli multis heresibus scissam dispersam atque diuisam ad unitatem catholice fidei reuocauit; de qua Dominus dixerat ad Petrum: »Ego pro te rogaho, Petre, ne deficiat fides tua, et tu aliquando conuersus confirma fratres tuos [76 1Kb] .« Qui Dei Euangelium per omnes regiones urbis Rome disseminans, uelut bonus et strenuus [77 1Kb] agricola colligens fructum centesimum tricesimum et sexagesimum, multos ad Christum conuertebat. Inter quos quidam philosophus uir sapientissimus, nomine uictorinus, diuitiarum magnarum credidit  ; quem Quirites Romani [78 1Kb] , ut dignus erat, pro patre et domino diligebant atque timebant.  Quin etiam reuelante Dei gratia reliquias beatorum apostolorum Petri et Pauli cum uiris religiosis, qui cardinales uocabantur, et cum omnibus Romanis quos catholica fides deuotos habebat, mirifice summaque cum deuotione condidit et ornauit. Reuertens beatus Simplicianus ab urbe Roma ad beatum magistrum et reuerendissimum Ambrosium, reliquiarum particulam [79 1Kb] apostolorum Petri et Pauli curiose summaque deuotione ei obtulit. Quo facto beatus Ambrosius summo gaudio summaque letitia omnium aliorum apostolorum reliquias [80 1Kb] studiose acquisiuit. Quibus adquisitis, honestissimam basilicam ad modum crucis in Romana parte inter portam quam Romanam uocant, et arcum qui Romanus Triumphalis dicitur, honorifice condidit, in  qua omnium apostolorum reliquias summa cum diligentia summoque studio, magnoque cursu episcoporum, clericorum, laicorum, mulierum, iuuenum et [81 1Kb] senum urbium uicinarum apposuit, unde usque hodie basilica apostolorum uocatur  . At quid  idem sanctus Ambrosius super hanc Ecclesiam dictauerit et sancti Nazarii honorem uersificauit, ore proprio audiendo cognosco:

Condidit Ambrosius templum, Dominoque sacrauit
   Nomine apostolico, munere, reliquiis.
Forma crucis templum est, templum uictoria Christi,
   Sacra triunphalis signat imago locum.
In capite est uite templi Nazarius alme,
   Et sublime solum martiris exuuiis.
Crux ubi sacratum caput extulit orbe reflexo
   Hoc caput est templum, Nazarioque domus.
Qui fouet eternam uictor pietate quietem,
   Crux cui palma fuit, crux etiam sinus est.
Tertia sed media mors impedit edita cuncta  .

7. Quo [82 1Kb] in tempore notarios ordinauit, qui acoliti  usque hodie uocantur, quibus magistrum preposuit [83 1Kb] . Et lectores, ut inuenit, confirmauit [84 1Kb] , multum laudans et eos magnificans. Et quandoquidem per multa tempora per multos episcopos nouerat cum primicerio suo ordinatos, timuit aliquid dicere, et confortans eos in omnibus gratias agens benedixit [85 1Kb] . Ut autem omnia essent perfecta, decem uiros religiosos [86 1Kb] quasi per decalogum legis super decem ordines [87 1Kb] preposuit: [88 1Kb] in primis primicerium presbyterorum, in secundo archipresbyterum, in tertio archidiaconem, in quarto archisubdiaconem, in quinto notariorum magistrum [89 1Kb] , in sexto primicerium [90 1Kb] lectorum; in septimo puerorum magistrum, qui magister scolarum dicitur [91 1Kb] . In octauo hostiariorum, qui custodes uocantur. In nono uero uirorum  et mulierum Deo deuotarum  , qui cottidie offerunt panem et uinum, Nouum et uetus Testamentum significantes; hii enim [92 1Kb] ne populus uacuus uideatur, cottidie panem et uinum Deo offerunt. In decimo secularium uirorum  . His [93 2Kb] omnibus  completis, constitutis et ordinatis, deuote suum ordinem seruabant et inuicem omnes sese obediebant, de quibus dicit Apostolus: »Obedite prepositis uestris in Domino, et illis subiacete ;« et item [94 1Kb] : »Per caritatem seruite inuicem .« In quorum specie Dominus discipulos suos ammonet, dicens: »In hoc cognoscent omnes quia mei estis discipuli, si ,« etc. Itaque »dilectio,« sicut dicit Apostolus, »erat illis sine simulatione, odientes malum, adherentes bono, caritatem fraternitatis inuicem diligentes, honorem inuicem preuenientes, sollicitudine non pigri, spiritu feruentes, Domino seruientes, spe gaudentes, in tribulatione patientes, orationi instantes, necessitatibus sanctorum communicantes,  hospitalitatem sectantes , habentes autem donationes [95 1Kb] secundum gratiam que data est illis differentes, secundum gratiam prophetie, secundum rationem fidei, siue ministerium in ministrando, siue qui docet in doctrina, qui excedatur [96 1Kb] in exhortando, qui tribuit in simplicitate, qui preest in sollicitudine, qui miseretur in ilaritate .«

8. [97 1Kb] Cuius [98 1Kb] laborem uidens beatus postea Simplicianus quia Dominus Ecclesiam suam permultum pullulare crescere et habundare faciebat [99 1Kb] in manibus eius, tres uiros cantu peritos adiunxit necnon 28 sacerdotes, qui cum aliis 72 coniuncti faciunt 100, quapropter Deciesdeni uocantur. Inde est quod decumani uocantur, seu quia cum 24 cardinalibus  huius urbis officia implentes, postmodum ab omnibus decimas cunctorum suscipiebant, uel quia totius metropolitane regimen in cunctis officiis sedule degebant ecclesie, quamobrem decus maiorum uocati sunt. His omnibus compositis et ordinatis secundum dignitatem quam a beato Ambrosio acceperat [100 1Kb] , polite induti ferulas superius et inferius ornatas corio ad ostendendum, cuius offitii uel dignitatis essent, in manibus cotidie deportabant, quatenus unusquisque subditos suos in uirga et in baculo corrigeret et emendaret. De qua per Prophetam dicitur: »uirga tua et baculus tuus ipsa me, Domine, consolata sunt .« Ideo primicerius presbyterorum ammonet subditos sibi creditos per uirgam Dei dicentes ad Moysen: »Non habebis Deos alienos  coram me .« In secundo archipresbyter suos docebat dicens: »Non faciatis uobis sculptile neque omnem similitudinem que est in celo et que est in terra .« In tertio archidiaconus suos docebat: »Non assumetis nomen  Domini Dei uestri in uanum .« Et eadem precepta, quia maiora sunt, maioribus commendata uidentur; cetera autem prout unicuique ordini conuenit, disposuit et ordinauit, scilicet ut quot fuerunt plage circa Pharaonem in Egipto ad mortem, tot essent remedia salutis in uita, in ueteri et in Nouo Testamento. Unde factum est ut, si quis in aliquo oberrans peccaret, per unum decem emendaret. Quibus completis religiosissimeque ordinatis, antiphonas, responsoria, psalmos et cetera que diuino cultui erant apta, cum uiris tantum supradictis musica arte mirifice imbuti componere, docere et psallere satagunt; quatenus secundum illud Dauiticum psallerent dicens: »Canticum nouum cantabo tibi, in psalterio decem cordarum psallam tibi .« Itaque Ecclesia Dei germinare et pullulare inchoauit, et quasi lilium inter spinas, sic per omnes gentes odoris suauitatem dedit. Nam quam lucidissime et quam discrete cuncta per dispensationem Dei constituit et ordinauit, non est mei arbitrii edisserere, sed Dei, qui cuncta nutrit et disponit, tribuere et eius dono assignare.

9. Eodem [101 1Kb] tempore contigit ut quidam sapiens, tamen Manicheorum errore [102 1Kb] seductus, nomine Augustinus, argumentis dialectice armatus, et postea Dei fidelis et catholicus uiuens episcopus, cum in ecclesia hyemali non orationis curiositate, neque secundum causam utilem uidendi et audiendi Domini mysterii, sed reprehendendi gratia beatum Ambrosium de incarnatione Domini ad populum [103 1Kb] tractantem  et predicantem, oblitus sui et suorum omnium cogitationum, pallens et tremens omnibus qui aderant [104 1Kb] uidentibus obriguit. Quinetiam finita admonitione, quam ad populum beatus Ambrosius ministrabat, priuatim ad eum Augustinus peruenit. At beatus Ambrosius cognita [105 1Kb] eius scientia, patefactaque eius disciplina, quid in arte ualeret, qualiterque in fide dissentiret catholica [106 1Kb] et per Spiritum sanctum cognoscens, qualiterque fidelis et catholicus futurus esset, placidissime et multum caritatiue eum suscepit. Itaque letabatur beatus Ambrosius super eum, sicut in Euangelio de quodam patre legitur, qui cadens super collum filii sui quem perdiderat, et imponens anulum suum in digito eius plorans deosculabatur eum, et improperans alium  fratrem zelo nimie insidie ductum dixit: »Hic frater mortuus fuerat et reuixit, perierat et inuentus est .« Et item sicut in alio euangelio de pastore bono legitur, qui, relictis nonaginta nouem in deserto, querens inuenit ouem quam perdiderat,  et imposita in humero suo, gaudet, et ueniens conuocat amicos et uicinos suos, dicens: »Congratulamini mihi, quia inueni ouem meam quam perdideram .« Unde Dominus dicit: »Amen, amen dico uobis, quia maius gandium in celo super uno peccatore penitentiam agente, quam super nonaginta nouem iustis, qui non indigent penitentia .« et ut in alio loco legitur de muliere illa, que letata est super drachmam quam perdiderat; et conuocat amicas et uicinas suas, dicens: »Congratulamini mihi, quia inueni drachmam quam perdideram .« Tandem nutu diuino, non post multos dies, sicut multis uidentibus et sibi consentientibus palam oberrauerat [107 1Kb] , sic in fontibus qui beati Iohannis ascribuntur [108 1Kb] , Deo opitulante a beato  Ambrosio, cunctis fidelibus huius urbis adstantibus et uidentibus, in nomine sancte et indiuidue Trinitatis baptizatus et confirmatus est. In quibus fontibus, prout Spiritus sanctus dabat eloqui illis, Te Deum laudamus decantantes, cunctis qui aderant audientibus et uidentibus simulque mirantibus, in posteris ediderunt quod ab uniuersa Ecclesia catholica usque hodie tenetur et religiose decantatur. Et quasi ditati multis diuitiis et inestimabilibus margaritis, mutuo in Deum letantes, et cum gratiarum actione cibum sumentes letati sunt, et gaudio magno gauisi in Deo confortati sunt.

10 [109 1Kb] . Interea preter illa, quibus [110 1Kb] clerum suum cotidie informabat, quedam omnixe [111 1Kb] et inuiolabiliter conseruanda atque tenenda et super omnia custodienda  sacerdotibus tradidit; scilicet ut quatuor principalia conscilia, in quibus Greci et Latini et catholici fideliter concordant, tenerent  , in quibus catholica fides integra et inuiolata permanet. Quin etiam ab apostolis et aliis sanctis episcopis illa quatuor conscilia dicebat ita esse sancta et confirmata, ut si quis in illis aliquid augeret uel diminueret, anathematizatus et excommunicatus permaneret. Itaque sicut quatuor euangelia sunt obseruanda et tenenda et credenda, sic ista quatuor in omnibus conscilia. Que conscilia quantum timori et quantum amori quanteque reuerentie beato Ambrosio [112 1Kb] fuere, ipse super Nicenum conscilium in epistola ad clementissimum ualentinianum augustum directa  ostendit, dicens: »Meritoque conscilium  istud [113 1Kb] exorreo, sequens tractatum conscilii Niceni, a quo me nec mors nec gladius poterit separare. Quam fidem et [114 1Kb] parens clementie tue  Theodosius beatissimus imperator et sequitur et probauit; hanc fidem Gallie tenent, hanc Hispanie cum [115 1Kb] pia diuini Spiritus confessione custodiunt.« Est enim in illis  ut nemo per aliquam occasionem turpis uitii incurrat, incontinentem se uidens uel [116 1Kb] fratrem suum, nisi circumueniat in negotio. Ob quam causam molitum in Ecclesia uniuersali, ut sacerdotes aut uirgines erant, aut caste cum uxoribus manebant: quatenus si Deus preordinasset, ut si aliquis ad episcopatum annuente Deo ueniret, uel uirgo uel unius uxoris uir inueniretur. Unde dicit Apostolus: »Oportet episcopum inreprehensibilem esse, unius uxoris uirum, sobrium, pudicum, ornatum, hospitalem .«

11. Transactis [117 1Kb] annorum multis curriculis,  uiuente tamen beato Ambrosio, grauissima dissensio inter sacerdotes monogamos et alios sub uirginitate aut castitate degentes in synodo coram apostolico orta est. Quamobrem orta dissensio inter sacerdotes monogamos et alios caste simulantes se uiuere, fere usque ad mortem et ruinam suorum et aliorum deuenerunt. Quod factum est apostolico imperante, et multis catholicis episcopis exhortantibus, in iudicio beati patroni nostri Ambrosii a partibus ambabus datum est, affirmantes quicquid ipse diceret, tenerent et firmum atque sanctum haberent. At beatus Ambrosius uidens atque cognoscens sensus humanos, et sancta conscilia, et omnes pronos ad peccandum, maxime propter incontinentiam, sciens aliquem neque uirginitatem neque castitatem nisi a Deo  posse habere, os suum aperiens, quod in libro iam dictauerat de officiis, ait : »De monogamia [118 1Kb] sacerdotum quid loquar? Quin una tantum permittitur copula, et non repetita, et hec lex est non iterare coniugium,« et [119 1Kb] sic dicens statim illos, qui peracta [120 1Kb] castitate esse uidebantur, condescensionem et caritatem circa fratres suos minime habentes, compescuit; de qua dicit Apostolus: »Si habuero tantam fidem, ut montes transferam, et si tradidero corpus meum ita ut ardeam, caritatem autem non habuero, nichil sum .« Sed sese non uidentes, et illud quod dicit Apostolus minime intelligentes, dicens: »Tu quis es qui iudicas alienum seruum? suo domino stat, aut cadit; stabit autem .« Sed reuocans ad amorem  fraternitatis uerbum apostolicum, introducens dixit: »Deus non uult coacta seruitia; et ita noli fratrem tuum contristari, neque prodere, pro quo Christus  mortuus est .« Itaque Greci sacerdotes Ambrosianam tenentes sententiam, usque hodie sancitum et pro lege sacra habent, ut quando in sacerdotio unguntur, aut uirginitatem exinde promittunt, aut uxores in testimonio uirorum bonorum sibi sociantur; et si contingit quod uxor sua moriatur, aut caste uiuunt tenentes sacerdotium, aut sacerdotium amittunt, si se amplius alicui femine sociantur. Quorum Ecclesiam in quamplurimis officiis beatus Ambrosius uenerabiliter imitatus est. Quin etiam sacrificium eorum, scilicet fermentatum, cum nostro, scilicet azymorum, in celeberrimis festiuitatibus, maxime in resurrectione Domini ad collaudandum et confirmandum atque roborandum, angelis administrantibus et sanctificantibus, benediceret,  confirmaret et consecraret. Unde idem ait sanctus Ambrosius: »Stant angeli ad latus altaris, et sacrificant sacerdotes corpus et sanguinem Christi psallentes et dicentes: Gloria in excelsis Deo.« Sed Deus et Dominus noster, uolens tantum et tam magnificum episcopum uelut emeritum militem multum in militia Domini sui triumphantem et desudantem, multis premiis multisque honoribus ineffabilique remuneratione honorificare et glorificare, de ergastulo carnis ad eternam gloriam angelicis choris stipatus [121 1Kb] exire precepit. Unde dicit Apostolus: »Quod oculus non uidit nec auris audiuit nec in cor hominis ascendit, que preparauit Deus diligentibus se .« Qui clerum sibi commissum et oues a Deo sibi creditas precibus et uocibus atque lamentis moriens Deo, in quo sunt omnes thesauri scientie  absconditi, instanter commendabat. Insuper per Spiritum sanctum intelligens, multos pseudochristos et pseudoprophetas in uestimentis ouium uenturos, Ecclesiam Dei et populos eius per falsam doctrinam subuersuros, de quibus Dominus per Euangelium dicit: »Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces .« Hoc preuidens sanctus et reuerentissimus Ambrosius, clerum ac populum Deum orans cotidie armabat, dicens: »Libera nos ab hereticis, ab Arrianis, a schismaticis, a barbaris, quia tu solus Dominus, tu solus altissimus, Christe.« Quo exiente de corpore quantus dolor nobilium, et quantus gemitus clericorum, et quantus planctus orphanorum, et quanta crebra monachorum,  suspiria interfuere, mea lingua narrare, et meus calamus scribere non ualet, et obsequium quantis eius miraculis coruscauit, mihi enarrare non uacat. Sed ordinato beatissimo Simpliciano in episcopatu,  quod minus esse uidebatur, Deo adiuuante impleuit, et quod ordinatum inuenit inuiolabiliter tenuit et firmauit, ita ut nullus episcopus amplius augeret aliquid aut diminueret.

12. Determinatis [122 1Kb] ac definitis sancte Ambrosiane ecclesie ordinibus, datisque figuris rationalibus in quibus Deus per clementiam suam sancti Ambrosii suffragiis non immerito aperire posteris benigne concessit, nunc qualiter ipso adiuuante [123 1Kb] catechumeni ecclesiam yemalem ingrediantur, secundum [124 1Kb] ordinem quem uidi cordeque cognoui, et a fidelibus comperi, fideliter edicam, quaue causa regias ecclesie eiusdem occidentales non intreant, ac super sanctum crismon a subdiacono et host ariis ut doceantur, introducantur, caritatiue intimabo.  Igitur catechumeni, quibus iam Deus per suam summam [125 1Kb] misericordiam, sale degustato sapientie, et naribus et auriculis sputo sacerdotis delinitis, nec non seculo et pompis eius abrenunciatis, manuque sacerdotis ecclesiam intrandi licentia quodammodo concessa est, subdiacono et hostiariis eos introducentibus, intrant ecclesiam a parte orientis. Unde ab oriente? Quoniam summa [126 1Kb] Dei sapientia oriens ex alto illuminauit eos qui in tenebris et in umbra mortis sedebant, propheta attestante, qui ait [127 1Kb] : »Sedentibus in tenebris et umbra mortis, lux orta est eis .« Et item prophetarum eximius Dauid [128 1Kb] : »Exortum est in tenebris lumen rectis corde .« His omnibus ingredientibus, sacerdos et diaconus clauso cum euangelio, ut cognoscant [129 1Kb] sancti euangelii secreta indigni  esse uidere, et ne illi uideant qui uidere non debent, et audiant qui seruare non possunt, et subdiaconus cum thuribulo incensi, ut in conspectu Dei per boni odoris operam quandoque appareant, seu diabolus per sancte fidei deuotionem, qui eos per multa inuaserat tempora, inremeabiliter ipsos deserens fugiat, et [130 1Kb] cereo ardente, Spiritus sancti presentiam significans [131 1Kb] , obuiantur. Quo facto, cum ad sanctum crismon  ducti sunt, studiose ac religiose super eodem quid significat docentur: »uos, quos Deus ad imaginem et similitudinem suam ab initio omnia preuidens benigne creauit, hoc signum alpha et ho [132 1Kb] continens quid significat, corde et auribus animi cognoscentes percipite. Itaque quod A. uidetis [133 1Kb] , primum et nouissimum celi et terre creatorem  et omnium creaturarum auctorem credite; de quo quod Esayas propheta Spiritu sancto repletus dicat, audientes cognoscite: »Ante me non est formatus Deus, et post me non erit. Ego sum, ego sum Dominus, et  non est absque me Saluator . Deleui ut nubem iniquitates tuas, et quasi nebulam peccata tua . Ego sum, ego sum ipse, qui deleo [134 1Kb] iniquitates tuas propter me, et peccatorum tuorum non recordabor .« Dei omnipotentis designata notitia, qualiter ante secula et in secula et post secula fuit et est et erit, quaque pietate uerbum, cum quo ab initio ante [135 1Kb] secula omnia componens celos parauit, incarnari Spiritu sancto concipiente permiserit, et quomodo homo natus est ex uirgine, suo sanguine pretioso humanum genus redemit, ac uulneratus et sicut [136 1Kb] ouis ad occisionem ductus sit, cognoscite. Cinerem [137 1Kb] , cuius puluere crismon est totus signatus, Christus est dominus [138 1Kb] qui carnem de uirgine suscipiens,  cinis ut homo mortalis, Deus de Deo, lumen de lumine [139 1Kb] , Spiritu sancto concipiente factus [140 1Kb] est. Crucem autem, quam in cruce conspicitis, Christus est Deus dominus ac [141 1Kb] noster redemptor, qui nos crucis patibulo suo sanguine pretioso, quasi ouis ductus ad immolandum, immeritos redemit. Unde Ysaias propheta [142 1Kb] : »Sicut ouis ad occisionem ductus est, et quasi agnus coram tondente se sine uoce, sic non aperuit os suum in humilitate .« Item: »uulneratus est propter iniquitates nostras, afflictus est propter scelera nostra .« Passus autem pro nobis mortem ac multas iniurias, ammonet nos, dicens cottidie: »Reuertere ad me quoniam redimi [143 1Kb] te. Laudate, celi, quoniam fecit Dominus misericordiam .« Cilicium  preterea [144 1Kb] quod his figuris subesse conspicitis, peccatores uos esse conspicite et eterni regni gloriam primi parentis preuaricatione amisisse. Unde ad Deum uestra peccata plangentes corpore et animo conuertimini; de [145 1Kb] quibus Dominus per prophetam: »Conuertimini ad me in toto corde uestro, in ieiunio et fletu et planctu , quia nolo mortem peccatoris, sed ut conuertatur et uiuat .« Itaque, fratres karissimi, imitemur ambitu [146 1Kb] in cinere et cilicio, cum propheta ieiunemus et ploremus ante Deum, quia multum misericors est dimittere [147 1Kb] peccata nostra. Cum autem ad sacri baptismatis sacramentum Deo annuente in proximo ueneritis, catholice fidei documentis imbuti, gaudentes per bonorum operum perseuerantiam  beatitudinem eterne glorie credite acquisisse, quam olim prothoplausti Dei mandatum preuaricantes inconsulte amiserunt. Preterea quod omnia signa hec e cinere facta conspicitis, uos esse mortales cognoscite [148 1Kb] , ac sperate in eum, qui uos redimere suo sanguine pretioso [149 1Kb] dignatus est. Quod autem  octo uirgulas protendentes ad speram uidetis, octo beatitudines fidelibus fore promissas a Deo in eternum cum Christo semper mansuras, siue [150 1Kb] quia octo sunt huius seculi et futuri quasi in spera die noctuque currentes etates, de quibus quidam sapiens [151 1Kb] : »Sex etenim sunt huius seculi etates, notissimis temporum distincte [152 1Kb] articulis, in quibus pro Deo laboribus insistere, pro adipiscenda requie sempiterna ad tempus operari necesse est. Septima est etas non in hac sed in alia [153 1Kb] uita quiescentium usque ad tempus resurrectionis animarum. Octaua autem etas ipsa est dies resurrectionis, sine ullo temporis fine beata.« Sed ubi sunt iste beatitudines, nisi in spera, hoc est in Deo, qui non clauditur fine nec initiis augmentatur [154 1Kb] ? Quin  etiam speram illam rotundam, fine et initio carentem, quam hec omnia continentem uidetis, est ipse qui [155 1Kb] in Apocalypsi loquitur [156 1Kb] , dicens: »Ego sum alpha et ho [157 1Kb] , principium et finis .«

13. Crucis [158 1Kb] antiphona, qua mysterium Dei et sancte Ambrosiane ecclesie prerogatiua cottidie adornatur, allegoriam reuerentissimam comprehendere et continere approbatur. Dum enim canticum quod Zacarias Iohannis propheta ad Dei honorem prophetauit, cantatur, ac lectionibus perlectis, lectores suo cum magistro et hostiarii choro ordinibus maioribus dimisso tollunt de sacrario tres cruces argenteas, et summa cum reuerentia foris ecclesia deportantes, tribus cereis unicuique superardentibus, sancti Spiritus presentiam significans [159 1Kb] ,  ecclesie regias ordinate intrant. Bene de secretario cruces tolluntur, quia de secretis Dei nobis apparuit Christus, cuius cruce muniti, ab omni potestate erea [160 1Kb] ipso protegente liberamur. Cruces de secreto tolluntur, quia de secretis terrore gentilium populi crucem Christi baiulantes, Dei ecclesie limina ut Christum sequantur deuote intrant. Unde Dominus per Euangelium intonat dicens: »Qui crucem Christi baiulauerit, saluus erit.« Tres ideo sunt cruces, ut omnes tres mundi partes, uidelicet Asia et Europa et Affrica [161 1Kb] , celi et terre Creatorem cognoscentes, uerbum quoque sanctum [162 1Kb] de uirgine natum ac Spiritu sancto conceptum credentes, Unitatem in Trinitate, et Trinitatem in Unitate actualiter confiterentur. Que omnia fidelissimi catholici,  catholica fide a Deo imbuti [163 1Kb] Patres nostri in concilio Niceno confitentes dixerunt: »Fides autem catholica hec est, ut unus Deus in Trinitate et Trinitas in Unitate ueneretur.« Intrantes autem lectores et hostiarii cum signis, inueniunt archiepiscopum extra chorum, archidiacono dextram et  archipresbytero leuam regentibus, nec non ipsum ut Moysen uerum [164 1Kb] sustentantes; quatenus gratia sancti Euangelii, Noui ac ueteris Testamenti sententiis ac figuris, confirmaretur, siue dilectionis Dei et [165 1Kb] proximi sancte Ecclesie quasi columpnis sustentaretur et aleretur [166 1Kb] humanis, ut ad celorum gaudia Deo annuente ascendere et uolare mereretur. Unde sanctus Prosper ait: »Qui caret istis geminis alis [167 1Kb] uirtutum, non habet unde uolet ad regna celorum.« Quibus introgressis ac secundum ordinem ordinatis, cum Propheta Deum laudante cantant »In excelsis,« secundum quod dicit: »Laudate Dominum de celis, laudate eum in excelsis . Ipse enim dixit et facta sunt; mandauit et uniuersa creata sunt .«  Exinde cardinales 24 et notarios multos a parte orientis inueniunt, nec non ab altera parte occidentis diaconos 7 et subdiaconos 24 uultibus eorum ad orientem uersis, secundum quod dictum est: »Ab occidente et oriente uenient, et recumbent cum Abraam, Ysaac et Iacob .« Interea signis eleuatis, sicut ordinis religio exposcit, antiphona sexies extra chorum in corpore ecclesie magno clangore decantatur. Unde Ysaias propheta loquitur dicens: »Omnes habitatores urbis, qui moramini in terra, cum eleuatum fuerit signum in montibus, uidebitis et clangorem tube audietis .« Antiphona autem sexies decantata, uentum est ad chorum, ubi omnes ordines in communi semel ipsam uocibus altis atque sonoris  cantant. Sic enim septies, uniuersis in suum locum astantibus, ad Dei honorem et gloriam decantata, septem dona sancti Spiritus clementer fidelibus esse donata ostendunt. At ut ea que dixi et dico uera appareant, sententiis sanctorum et gloriosissimi confessoris nostri Ambrosii confirmare et approbare satagui [168 1Kb] . Qui quibus modis quibusque de causis ymnos et cantus cantauit, audi non me, sed ipsum in Beati Immaculati tractatu : »Que enim  bene tenemus, cantare consueuimus; hymni nobis, canticum nobis, psalmi nobis iustificationis [169 1Kb] sunt. Psallam [170 1Kb] spiritu, psallam [170 1Kb] et mente.« Ut expelleret et eliminaret obliuia a domo sancta sua, cantores sibi fecit uerus Salomon, qui toto spiritu conquirende cognitioni diuinitatis intenderent, nec psallentes deessent ecclesie sue [171 1Kb] , quorum cantu nequam spiritus fugaretur. Prophete quoque ut prophetarent, psallendi peritos uidebant psallere, quod suaui inuitata dulcedine spiritualiter [172 1Kb] gratia infunderetur. Et [173 1Kb] in Euangelio legimus, in domo patris illius filium recuperantis percrepuisse symphoniam, qua epulantes delectabantur fideles; perfidus autem impatienter audiebat. Dulcis igitur cantilena, que non corpus effeminat, sed mentem  animumque confirmat. Ideoque canticum dicitur dum testamentum, quia remissionem peccatorum Dominique [174 1Kb] iustitias in Scripturis euangelicis suaui mentis exultatione concinunt. Ipse quoque Dominus non dedignatus est dicere: »Cantauimus uobis, et non saltastis .« Et Propheta: »Cantabiles mihi erant iustificationes tue ;« et item: »Psallam tibi Deus in cythara, Sanctus Isrel [175 1Kb] . Gaudebunt labia mea, cum cantauero tibi, et anima mea, quam redimisti [176 1Kb] .« Cantabat hec letus, tanquam his melioribus epulis pasceretur. Denique cantauit Moyses, qui legem accepit. Cantauit autem Maria soror Aaron in tympanis et choris. Et ut populi intra se uelut mare procellosis tempestatibus dissidentis  animos mulceret, ait in libro Exameron : »Plerumque mari comparatur Ecclesia, que primo ingredientis populi agmine totis uestibulis undas uomit, deinde in oratione totius plebis tanquam undis refluentibus stridet, cum responsoriis psalmorum, canticis [177 1Kb] uirorum, mulierum, uirginum, paruulorum, consonus undarum fragor resultat.«



INCIPIT LIBER SECUNDUS.


 Iesu [178 1Kb] Christe splendor Patris, uia, uita, ueritas [179 1Kb] ,
   Omnium Redemptor pie, cunctorum equitas [180 1Kb] ,
   Uniuersos qui te querunt, tua replet caritas.
Deus Pater, uerbum Patris, Spiritus paraclitus,
   Tres persone, unus Deus, semper indiuiduus,
   Cuncta regens et cohercens, sedens ut altissimus.
Qui quos uis benigno reples spiritu scientie,
   Et elingues facis esse magne eloquentie,
    Tui guttam uiui fontis mihi queso porrige.
Benedictus et laudandus in sanctorum gloria,
   Quorum corpora truncata redolent ut lilia,
   Cui debent summam laudem angelorum agmina.
Cum tu sis, Saluator, nostris [181 1Kb] unica defensio,
   Iubilum qui prestitisti populo Iudaico,
   Adsit mihi tua uirtus nutrix [182 1Kb] in perpetuo.
De tantorum peccatorum uenia te flagito,
   Quicquid iuuenis peccando egi in hoc seculo,
    Ut cum ueneris tu iudex in tuo iudicio.
Heu michi, qui tot annis uixi in hoc seculo,
   Numquam bona perpetraui conscius in animo,
   Flagrans intus, ardens foris ullo sine termino.
Omnes iuuenes et cleri [183 1Kb] uobis dico maxime,
   Quibus etas atque uisus candet isto tempore:
uerbis uanis atque iocis multum [184 1Kb] queso parcite.
Aetas quondam deaureata uenit in argenteam [185 1Kb] ,
   Nuncque erea infelix nostris misit ferream,
   Atque modo malo nostro nos inuenit lutea,
Hoc testatur, hoc cognoscit plebs antichristicola
   Longa peste iam seducta ualde per hypocritam,
   Qui permittit uera falsis arte diabolica.
Sedem nam Ambrosianam atque eius clericos,
    Comites duos maiores atque eius populos
   Oberrantes nunc uidemus per quosdam scismaticos.
Quos preuidens almus doctor nobilis Ambrosius
   Deum rogat et precatur clericorum uocibus,
   Ut scismatici discedant cum suorum artibus.
Qui redundant et abundant plus quam non est numerus [186 1Kb] ,
   Castitatem simulantes cunctis cum uirtutibus
   Rodunt clerum sacerdotes ultra quam commodius.
Et limphatici ut canes optant precipitia,
   Cuncta iusta et iniusta habentes promiscua,
   Ira, odio imbuti, que est mala bestia.
Rogo Deum, qui huc misit Barnabam apostolum,
   Postea et qui direxit inclytum Ambrosium
    Det michi suaue loqui nostrorum dissidium [187 1Kb] .

1. Inter multa hanelosa et procellosa malis hominibus perturbantibus tempora, in quibus omnes corporis mei sensus ob multarum sectarum uarietates conturbantur et per diuersa trahuntur, multum estuando in animo meo consiliatus sum, dissidium quod ecclesia Ambrosiana a falsis fratribus [188 1Kb] et pseudoprophetis perpessa est, de quibus Dominus in euangelio dicit: »Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces ,« prout ingeniolum meum narrare ualet et edisserere; memor quod ecclesiarum magister Ambrosius reuerendissimus pastor dixit [189 1Kb]  : »Omnia cum conscilio [190 1Kb] facito, ne te peniteat operis tui,« qualesque  dissessiones [191 1Kb] et quales perturbationes per ficta rudimenta a suis filiis sustinuit, quosque defectus habuerit; non altis uerbis philosophorum, sed plano stylo compositoque sermone labiorum, prout Deus per gloriosi confessoris atque patroni mei Ambrosii [192 1Kb] concesserit, curiose narrare studebo. Non regum bella describere, non populorum commotiones aut urbium seditiones pandere, non uerborum succis laborem impendere, non otiosis uerbis uacare satagui, sciens quod Dominus per euangelium intonat dicens: »An nescitis, quod de omni uerbo otioso reddituri estis rationem in die iudicii?«  Propterea timore Domini preuentus et orationibus beati antistitis [193 1Kb] Ambrosii fretus, que tacenda sunt tacebo, et que in corde scribere deliberaui,  ad tutelam animarum et corporum munitionem in posteris fideliter Deo opitulante edisseram. Non querens humanam gloriam hominum, non terrenarum diuitias rerum, non pompas aut ornamenta uestium, non domos, non seruos, non ancillas, que omnia imperatores et magistratus consulesque Romani olim pre ceteris [194 1Kb] dare consueuerunt, sed tantum ad salutem posterorum, corporum et animarum illorum. uisis tantis signis tantisque uirtutibus, et auditis tantis cladibus tantisque perturbationibus sibi prouideant seseque custodiant, et mei diuinis supplicationibus memores sint.

2. Sancti [195 1Kb] Honorati tempore archiepiscopi Mediolanensis, ac infelicissimo rege Lamberto Italie usurpato imperio imperante  , clandestina pestis  immensa super urbem Mediolanensem durissime adorta est. Hec etenim [196 1Kb] ciuitas a magnificis imperatoribus, orbem uniuersum suo imperio ac legibus suis sibi uindicantibus, honorata decenter et exaltata competenter refloruit; atque super ipsam Romam loci amenitate ac eris salubritate ipsam diligentes, ultra omnes Italie ciuitates eo tempore sublimantes, multis cum ornatibus imperialibus auxerunt. At ut uere [197 1Kb] et indubitanter quod dico credas, audi, quod in uerissimis annalibus et in descriptione situs Mediolani  repperi, qualiter augustales imperatores olim magisterio regali ipsam ornauerint, locantes  in ea more patrio eximium augustorum dignitati imperiale palatium, theatrum decentissimum, aumatium, thermas, que sunt calida  balnea, ubi regine imperatorum uxores urbem pro tempore incolentium [198 1Kb] semotim a masculis nitide mundabantur, et uniuerse ciuitatis multitudo, cum tempus et utilitas exigebat, ad lauandum, uiris a mulieribus sequestratis, sedule concurrebant. Deinde uiridarium, quasi Paradisus Dei, diuersis insitum arboribus amenum. Nec non arenam lapidibus et magisteriis diuersis ornatam, in qua totius Italie milites consedere et ab uno oratore audire et competenter intelligere possent. Quin etiam ipsam amplificantes ciuitatem, ultra quam Senones Galli hedificauerant---qui et ipsi Romam preter capitolium ceperunt [199 1Kb] ---quot dies in anno, tot turres densissimas opere grandi edificarunt et compleuerunt. Preterea super sex ciuitatis portas domicilia altissima  et rotunda, ac anteportale altissimum et triangulare opere decentissimo hedificantes, que hostibus barbaricis quasi natura munita introitum contenderent, agere satagerunt. Ob quas causas sepissime ab eisdem postmodum augustis frequentari et incoli et honorari cepit, maxime quod esset ibi saluberrimi eris aptissima temperies, locusque ad usus domesticos inrefragabiliter paratissimus. Hanc itaque ciuitatem perosissimam habens impiissimus Lambertus rex nefandissimus, maxime quia dux Ilduynus  ipsam regens ciuitatem sibi minime fauebat, regibus cum tribus ac ducibus multis Francie, Sansonie, Nurmandie ac Teutonice, ac barbarorum multitudine innumerabili, per decem annos, multis ex suis ducibus et militibus et peditibus sagittis ac uariis tormentis  emortuis, frustra obsedit. Sed cum iam per [200 1Kb] multum cum suis incassum laborasset, et ab omni spe esset frustratus, ac regni opes incassum uidens esse expensas: tristitia repletus immensa, iter quo abiret miser arripuit. Interea quidam rusticus nequissimus, cum iam per tres dies iter cum suo exercitu abiisset, dolens ac regnum superatum et concultatum acclamans, scissis uestibus, quasi uerus furiosus peruenit ad regem. Qui cum ad regem uenisset, dedit consilium quatenus rex cum suis omnibus obsidionem destitutam ualidissimis assertionibus iteraret; ac interea pauci fidelissimi pactum cum ciuibus et duce Ilduyno, ut rex cum suis ciuitatem tantum intraret et exiret, et omnibus ciuibus illesis, triginta ex suis ducibus sanctis euangeliis  affirmantibus satageret; exinde ciuitatem introgressus, ut dominus ciuitatis et incolentium appareat, et, ut meriti sunt, ruptis federibus suos exercere studeat [201 1Kb] , ac se numquam urbis portas intraturum iureiurando sanciuit. Igitur detestabili  inito consilio, omnia que diabolus per os rustici nequissimi locutus est, ordine Lambertus compleuit. Ea tempestate cum ciues obsidionem durissimam reintegrari uidissent, et angustiis diuersis repleti, consilium regis, quadraginta ducibus ualidissimis sacramentis ciuitatis integritatem et ciuium uniuersorum incolumitatem iurantibus audissent et pauide suscepissent, cordibus illorum rei ueritatem augurantibus, et prauitatem cordis eiusdem Lamberti non intellexissent, pace et quiete auidi, regem Saraceno deteriorem cum suis ut cito intraret et exiret, ut ipse sacris euangeliis iurauerat, malo omine susceperunt. Denique trina nocte post egressionem urbem Mediolani ingreditur, aliquibus proditoribus menia ciuitatis frangentibus iuxta ecclesiam que  modo dicitur sancti Andree ad murum ruptum; sicque ut rex iurauerat, non per portam ciuitatis sed per rupturam ingressus est, ut iusiurandum obseruare uideretur. Quo facto Lambertus crudelissimus, fide ac Deo oblitus, gladiis euaginatis ciuium stragem immensam tam paruulorum quam senum, tam iuuenum quam infantum, furiis plenus demoniorum, inhumane dedit. Quin etiam ciuitatis palatia, turres, et eius municipia, omniaque ciuium munimina, que ob ciuitatis munimentum Breno dux Gallorum ac Nerua ac Traianus ac Maximianus crudelis et alii imperatores construxerant, malleis ac manganis  destruebant. Eodem et sanctus beatus tempore [202 1Kb] Ambrosius, uidens ciues et ciuitatem hostiliter deuastari atque consumi,  in nocte sancti Seueri  et ipse apparens Lamberto dixit nefando: »O Dei et hominum inimice, Deum negatus ac morte dampnatoria dignus, iniuste diruens ciuitatem et eius munimina, que ego ad Dei honorem et christianorum incolentium utilitatem benedixi et consecraui! gentiliter populum interemisti, quem Deus suo sanguine pretioso in cruce pendens redemit. Noscas itaque nec te nec tuum heredem diu tenere imperium, ac morte turpissima ut canis morieris. Hoc audito, relicta ciuitate, secum quasi in exilium filium Ilduini ducens Parmam tetendit, cuius nomen erat Azo  , quem etate iuuenculum diuino nutu adeo dilexit, ut sine puero nichil ageret rex Lambertus. Qui cum per tres annos in illis partibus moraretur, quadam die et ipse spatiare  desiderasset, uenatu iuxta nemora ductus, sparsis canibus ac intromissis nemoribus, et [203 1Kb] uenatores sagaci ingenio syluestrem feram inuenire curarent, grauissimo occupatus somno, in gremio filii Ilduyni ac seruo eius astante quieuit  . Quod  ut uidit Azo Ilduyni filius, confortatus a seruo, omnia mala que sibi et patri intulerat reminiscens, regem multis ambagibus excussis occidere statuit; cumque gladium non inueniret ad iugulandum, secus se spinam uidit acutissimam grandemque; qua arrepta, uelut canem, ut predixerat beatus Ambrosius, ipsum tractare curauit, ac ipsum percussa mamilla cordialia protinus interemit  . Cuius carnes terribiles uultures et corui sinistri rostris auidissimis mandentes sepelierunt; et [204 1Kb] puer Azo equum ascendens regium, Mediolanum accelerat, ubi ciuitatem dirutam quam melius potuit reformauit, rege a siluestribus laniato. Quem cum sui milites per tres dies circumquaque uagantes, carnibus abrosis, ossibus tantum apparentibus inuenerunt, et eius omnia inuenerunt  uestimenta tabe et uermibus ac fetore sordidissima, tristes ac miseri sepulture non ut regem dederunt. Qua tempestate cum uenissent in Italiam dirissimi Longobardi, non parcentes iuuenibus nec senibus; qui et ipsi gentiles ingentiliter sese habentes, uenerunt Mediolanum. Hos preuidens beatus archiepiscopus Honoratus, sciens ciuitatem deuastatam, nec non a peste uermium crudelissima, et hominibus innumerabilibus emortuis, et ciues bellatores a crudelissimo Lamberto fore gladio dilaceratos: omni ecclesie thesauro arrepto tendens in Ianuam, ut a manibus Longobardorum eriperet, fideliter deportauit. Hic enim post aliquot dies capta ciuitate a Longobardis, que muro et turribus deuastata diu teneri non potuit, Dei misericordia et eius patientia  summam amicitiam regis et Longobardorum adepta fuit, in tantum ut multis priuilegiis multisque ceremoniis, quicquid archiepiscopatus haberet, ab omni gente et rege intacta et illesa permanerent. Unde postea Desiderius rex Longobardorum Dei misericordia factus christianus, inibi sancti uincentii ecclesiam et monachorum cenobium pro anime sue remedio multis ornando prediis et castellis hedificauit  . Cuius actus grauissimos postea habens Adrianus, qui et ipse pontifex Romanus, Carolo Magno Pipini filio, ut suas ciuitates a manibus Desiderii erueret, uirgas episcopales ad inuestiendos episcopos et anulos citra fas et licitum, ut clauum clauo expelleret, primus dedit. Qui mihi autem non credit, legat Pontificale Romanorum seu gesta Longobardorum,  quoniam que dixi fideliter tractata ibi reperiet  . At priusquam clandestinam pestem, que clerum totius Ambrosiane ecclesie uelut toruus leo crudelissime inuasit, dicam, et a quo sedes beati Ambrosii per symoniacam heresim contaminata et uiolata prius fuit, enucleare non desinam.

 3. Igitur [205 1Kb] omnibus episcopis, qui ante admirabilem confessorem Ambrosium religiose et catholico episcopatum tenuerunt, ipsoque cum illis episcopis qui post eum uice discipulorum Domini subsecuti sunt, ad celorum regna cum Christo tripudiantibus, Fronto, in quo omnes thesauri malitie [206 1Kb] et pharetre nequitiarum et praua ingenia omnium rerum sunt, cathedram Ambrosianam indignus et immeritus ut fur et latro inuasit. Qui ortus nobilibus parentibus, non in scientia Dei nec in cultibus diuinis operam dedit, sed in auro et argento locuples, monilibus diues, seruis et ancillis ualde habundans fuit. At quantum fuit omnium uirtutum bonarum nudus et pauper, subsequens lectio demonstrabit. Plenus auaritia, que neque  copia augetur neque inopia extinguitur, de qua dicit apostolus: »Auaritia, que est ydolorum seruitos ,« et Dominus in euangelio: »Cupidi et auari non intrabunt in regnum Dei;« insuper ambitiosus ultra quam credi potest. Quod [207 1Kb] factum est, mortuo Honorato episcopo, tantum in nomine quantum in officio honorandus, qui octauus decimus post beatum Ambrosium sedit, turba nobilium et populo immenso catholico religiose et catholice episcopum in Deum querentibus et desiderantibus cum uniuerso clero: ecce subito fascinatis multis [208 1Kb] utrarumque partium, populi uidelicet et nobilium, immensa perturbatio orta est. Igitur electione perturbata, Fronto, omnibus bonis nudatus multisque uestitus uitiis, spiritu maligno repletus,  sciens se per catholicam electionem cleri et populi episcopatum minime habere posse, cum immenso pondere auri et argenti, cum paucis etiam nobilibus, imperatoris curie detestande cursu rapido tetendit. Conscilio autem inito, preter illa que manu dedit, ut episcopatum haberet, inestimabilia pondera auri et argenti ducibus et comitibus et omnibus qui imperialibus iussis quotidie deseruiebant promisit. At imperator, cognita eius nequitia et omnem Frontonis intentionem preuidens, auri auidus, non curans qualiter aut quomodo se circa catholica officia ecclesiastica haberet, accepto auri et argenti immenso pondere, tantum aliquantulum timidus, quandam execrabilem inuestituram Mediolanensis episcopatus ei attribuit, et accipiens ab eo fidelitatem,  quemdam comitatum dedit ei [209 1Kb] , sub quo se Fronto ad simoniacam heresim defenderet et imperator innocens esse huius rei ascribitur [210 1Kb] . Quo facto magno tripudio exultans Fronto, stipatus multis Longobardis, qui eo tempore curie militabant imperatoris [211 1Kb] , quasi fur et latro uenit Mediolanum.  Qui primus uidens episcopatum per arma iustitie et electionem catholicam, bona uita et fama et predicatione bonisque moribus, castitate et ieiuniis, obtinere non posse, nobiles et magnam partem plebis, sparsis muneribus magnis multisque promissionibus, omnes ad fidelitatem non intrans per hostium impegit, de quo Dominus per euangelium terribiliter et uoce ueridica et uiua intonat, dicens: »Qui non intrat per hostium in ouile ouium, non est pastor ouium, sed est fur et latro .« De quo beatus Ambrosius doctor et magister ueritatis [212 1Kb] subsequitur dicens: »O miser, quod dedisti aurum fuit, quod accepisti lepra [213 1Kb] est.« Unde super Lucam  sanctus Ambrosius: »Inexplicabilis [214 1Kb] est enim uenditi culpa mysterii, et gratia a uindicta  [215 1Kb] oculis [216 1Kb] transit ad posteros.« Item super Lucam : »In ecclesia Dei consortium eos habere non posse, qui sancti Spiritus gratiam non dignentur [217 1Kb] . Gratis enim accepistis, et gratis date. Denique Symoni, qui sanctificandi munus pretio in se putauit posse conferre, respondit Petrus: Pecunia, inquit, tua tecum sit in perditionem. Quoniam [218 1Kb] gratiam Dei putas te pecunia consequi posse, non est tibi pars nec sors in hac fide .« Item de ecclesiis in eodem : »Deus enim [219 1Kb] templum suum non mercatoris uult esse diuersorium, sed domicilium sanctitatis, nec uendibili religionis officio, sed obsequio gratuito usum ministerii sacerdotalis informat.« Postremo Fronto per undecim uiuens annos, omnia bona et mala, iusta  et iniusta habens promiscua, omnes huius sancte Ambrosiane ecclesie fere intus et foris thesauros deuastando et male expendendo consummauit. Qui quadam die cum turba suorum militum stipatus, ordinatis canibus et uenatoribus, ad nemus quod Caminadella  usque hodie uocatur, iuisset, et inuentam feram ad mortem curaret deducere; ecce subito ira Dei et flagello preuentus citissimo, in loco incurrens quod dicitur Puteus Aueranus, eum palus absorbuit: et quasi Datan et Abiron iram Dei prouocantibus, sic eum terre inundatio absorbuit. Igitur Frontone male mortuo peiusque sepulto, quod epitaphium eius, quod ego postea transactis annorum multis curriculis in lapide polito, puluere corporis eius absente inueni, dicat audiamus: et quam  crudeliter et quam seuissime supra calicem aureum beati Ambrosii, quem ipse propriis manibus consacrauerat, aurum cuius Theodosius imperator sancto Ambrosio dederat, sese habuit [220 1Kb] , curiose audiamus [221 1Kb] .


Ausonie postquam ditio florentia frena
   Longobardorum excepit [222 1Kb] ecclesie,
Hec senior fama primum per menia multa
   Frontonem sedis fulcra subisse boat.
Promissum crebro premitur persoluere, cumque
   Nec dapibus reliquis iam quod haberet opem:
Ambrosius calicem sanctum quem fecerat olim,
   Cesar catholicus Theodosius pariter;
Conflandum isdem perhibetur traderet igni,
   Proh dolor infaustus turpiter ocubuit.

 4. Post [223 1Kb] multum uero tempus ueniens post beatum Agapitum  urbis Rome pontificem reuerentissimus pastor et papa Gregorius, diuino spiritu ammonitus, omnes Latine lingue ecclesias per diuersa officia multum discrepantes uidit. Qui tantum Deo annuente ad unitatem Romane ecclesie preter [224 1Kb] Ambrosianum misterium compescuit et reuocauit, dicens: »O fratres et o uenerandi patres, decens et competens ratio nobis esse ascribitur. Paulo apostolo per Spiritum sanctum dicente: »Unus Deus, una fides, unum baptismum ,« ita sit, unum mysterium totius lingue esse debere Latine.« Quo audito omnibus religiosis uiris qui antestabant terrefactis, quorum nouerat multos sanctos uiros diuersarum terrarum, pro [225 1Kb] unicuique sicut Deus donauerat diuersa  officia, sanctam Trinitatem et Unitatem conlaudantia fideliter et mirifice decantantes ordinasse. Tandem conlaudatum et confirmatum est. Sed de Ambrosiano mysterio uidens esse factum diuino magisterio, timidus subsistit.

5. Quo [226 1Kb] in tempore  Constantius episcopus catholicus catholiceque ordinatus, tertius a Frontone, diaconus sancte Romane ecclesie  , quem beatus Gregorius Dialogorum in diaconatu consecrauerat, qui ad concilium, quod beatus Gregorius celebrabat, cum uiris timoratis et episcopis suffraganeis sui et beati Ambrosii multis et magno exercitu strenuissimorum militum stipatus iuerat  . Quod factum, Spiritu sancto administrante, et Constantio archiepiscopo cum omnibus fidelibus clericis  et laycis episcopis religiosis interpellantibus, partim timore Dei et beati Ambrosii, sciens eum in exercitio diuino multis ac magnis laboribus olim desudasse, partim propter caritatem et amorem Constantii episcopi dixit: »Ecclesia Ambrosiana in suo statu permaneat.«

6. Non [227 1Kb] post multum tempus ordinem Ambrosianum, quem Constantius apostolico multum conlaudauerat, a fidelibus suis representari sibi precepit. Quod factum est, nutu diuino legatis ad eum reuertentibus, quibus ipse imperauerat ut ordinem Ambrosiani mysterii circa tempus statutum sibi remota omni occasione representaretur. Sed cum in palatio de magnis negotiis cum cardinalibus omnibus, qui de sancti Ambrosii mysterio in synodo sermocinati  fuerant, tractantem legati superuenissent: ecce subito non modica lux refulsit; et omnibus preter apostolicum in terra nimio pauore prostratis, ignorantibus tantum [228 1Kb] quid hoc esset, papa tantum [228 1Kb] non modice mirabatur. Interea legati reuertentes a beato Constantio urbis Mediolanensis episcopo, salutato apostolico, librum ei dederunt. Qui gaudio magno repletus, librum aperiens, et curiose per omnia, qualiter beatus Ambrosius libros ueteris testamenti et noui ad legendum ecclesie sue disposuisset, et qualiter euangelia et Pauli epistolas atque prophetias et missarum solempnia et cetera diuino cultui apta scribendo ordinasset, superuidit. Quo cognito, quasi de amenissimo prato multos flores lucidissime serie illius libri attrahens, Romano cultui  quasi bonam oliuam atque fructiferam in oleastro inseruit, cum quibus usque hodie ecclesia Romana hymnis, orationibus, gloriosis canticis quasi sponsa ornata diuersis ornatibus extat. Que omnia beatus Gregorius, ut ostenderet quante excellentie quanteque dignitatis essent, uidens atque cognoscens cuncta que a beato Ambrosio columpna ecclesie ordinata erant, et ut petra super petram per Spiritum sanctum firmata essent, insignium [229 1Kb] dicens hymnum Ambrosianum, responsorium Ambrosianum, antiphonam Ambrosianam, inuitatorium Ambrosianum, oratio Ambrosiana. Enim ubicumque [230 1Kb] beatus Gregorius aliquid de suis ordinibus interserens ordinabat, semper nomen Ambrosianum quasi per quoddam sigillum administrabat, dicens Ambrosianum.  At quantum amori [231 1Kb] , quanteque reuerentie ecclesia Ambrosiana maiestati apostolice fuit, describendo quedam egregia et amicabilia, que super beatum Datium archiepiscopum reuerentissimus  papa Gregorius in Dialogo descripsit, apparet; et quam paternaliter ad clericos Ambrosianos, qui iniuste a falsis fratribus et a malis et pessimis [232 1Kb] laicis, propter electionem quam catholice et canonice fecerant, patiebantur, per luculentissimam epistolam eos adhortauit editam, que usque modo in registro eiusdem inuenitur. Igitur Datius, quia episcopus et maioris dignitatis esse ascribitur, ut pater filios precedat. De quo beatus Gregorius inter cetera miracula, que cum Petro narrauit, quoddam magnificum atque mirabile descripsit dicens :

7. »Tempore [233 1Kb] Iustiniani principis, cum Datius Mediolanensis urbis episcopus causa fidei exagitatus [234 1Kb] ad Constantinopolitanam urbem pergeret,  Corinthii [235 1Kb] deuenit. Qui dum largam domum ad hospitium [236 1Kb] quereret, que illius comitatum totum ferre potuisset, et uix inueniret, aspexit eminus domum congruentis magnitudinis, eamque sibi preparari ad hospitandum iussit. Cumque eiusdem loci incole dicerent, in ea [237 1Kb] manere non posse, quia multis iam annis diabolus hanc inhabitaret, atque ideo uacua remansisset; uir uenerabilis Datius respondit dicens: »Imo ideo hospitari in domo eadem debemus, si hanc malignus spiritus inuasit et ab ea hominum habitudinem [238 1Kb] repulit.« In ea sibi igitur [239 1Kb] parari precepit, securusque illa [240 1Kb] antiqui hostis certamina toleraturus intrauit. Itaque in tempeste noctis silentio, cum uir Dei quiesceret, antiquus hostis inmensis uocibus magnisque clamoribus cepit  imitari rugitus leonum, balatus pecorum, rugitus [241 1Kb] asinorum, sibilos serpentum, porcorum stridores et suricum. Cum [242 1Kb] repente Datius tot bestiarum uocibus excitatus surrexit uehementer iratus, et [243 1Kb] contra antiquum hostem magnis cepit uocibus clamare, dicens: »Bene tibi contigit miser. Tu es ille, qui dixisti: Ponam sedem meam ab aquilone [244 1Kb] , et ero similis Altissimo . Ecce per superbiam tuam porcis et suricibus similis factus es; et qui indigne Deum imitari uoluisti, ecce ut dignus es imitaris bestias.« Ad quam uocem eius, ut ita dicam, deiectionem suam spiritus malignus erubuit. At non erubuit qui eandem domum, ad exhibenda monstra que consueuerat, ulterius non intrauit? Sicque postmodum fidelium habitaculum facta est, quia  dum ea unus ueraciter fidelis ingressus est, ab ea protinus mendax spiritus atque infidelis abscessit.«

8. Post [245 1Kb] aliquod tempus, cum beatus Gregorius urbis Rome totiusque mundi pontifex, sedulo more  diuina eloquia dictando exponeret: mortuo Constantio Mediolanensis urbis episcopo , quem ego, ut [246 1Kb] supra, in libro qui in Ianuensi urbe inuentus est repperi aliquantulumque commemoraui, catholicam electionem super Deusdedit a clero Ambrosiane ecclesie factam esse audiuit. Que non post multos dies, ut erat ueritas, rei probauit euentus. uenientes autem legati a clero Ambrosiano dilecto sibi, qualiter Constantius de hac uita migrasset curiose panderunt; quin etiam quam catholice et quam canonice diaconem, qui Deusdedit uocatur, ad honorem episcopatus diligenter eligissent [247 1Kb] , per omnia enarrarunt; preterea quanta incommoda cleri et sacerdotes a Longobardis et perfidis militibus et a plebis parte iniuste patiebantur, quia uoluntati  eorum, ob electionem quam ipsi inordinate et incomposite super Agiulfum  fecerant, minime consentiebant. Quo audito apostolicus de nece Constantii, quondam sui diaconi et nutricii fidelissimi perplurimum doluit. Tandem de catholica electione partim letabatur, et partim compassioni eorum euidenter condoluit. Interea legatos, ut erant tante ciuitatis tantique cleri tantorumque ordinum, quos beatus apostolicus super omnes ciuitates animo et affectu et amore et reuerentia beati Ambrosii diligebat, omnes benigne suscepit. Diligebat enim beatus Gregorius hanc ecclesiam et hos ordines, uidens per omnia a beato Ambrosio ordinatos et compositos esse, ut pater filium et ut mater unicum natum. Diligebat non perfunctorie neque ulla seculari  intentione, sed affectu bono sinceroque corde et animo puro. Quid multa? Epistola, quam per legatos ad clerum Ambrosianum direxit, illos in electione quam super Deusdedit canonice fecerant constanter adhortans, usque hodie ostendit. At ut certius quicunque hec legerit credere per omnia ualuerit, ipsam epistolam in registro  eiusdem descriptam auribus curiosis sollicitoque animo intendat.

9. » [248 1Kb] Quantum [249 1Kb] nos de obitu fratris et cepiscopi nostri Constantii meror afficiat, paginali explere locutione non possumus, sed quam multa bona partes in illo [250 1Kb] homine perdiderunt, utinam uicine repentinam calamitatem sentiant [251 1Kb] . Nam quemadmodum sollicitus in ecclesiastice regula discipline,  uel quam fuerit uigilans in tuitione ciuitatis uestre, non habemus incognitum. Sed quoniam obeunte pastore sine proprio uos non decet esse, constanter [252 1Kb] omninoque grate suscepimus quod Deusdedit diaconem uestrum ad episcopatus officium uos unanimes elegisse Deo auctore signastis. Unde quia bonorum [253 1Kb] desideria nulla debet tarditas impedire, uota in eo uestra complere cum Dei gratia festinamus. Et quia predictus uir nobis non moribus sed solum specie tenus notus est, oportet ut, si [254 1Kb] quantum in hac electione non solum uestram utilitatem, sed etiam causam Dei agi cognoscitis, tanto debeatis esse solliciti. Et [255 1Kb] subtiliter requirentes ut nichil sit quod ex anteacta uita criminis per sacros possit canones obuiare, aut si ad reddendam  [256 1Kb] disciplinam uel exhibendum regimen idoneus reperitur, atque cunctorum in eius, sicut scribitis, electione concordat [257 1Kb] assensus, gratia diuinitatis suffragante cum presentium scriptorum auctoritate solempniter decreuimus [258 1Kb] ordinari. Illud autem quod nobis [259 1Kb] ab Agilulfo indicastis scriptum, dilectionem uestram non moueat. Nam nos in homine [260 1Kb] , qui non a catholicis, et maxime a Longobardis eligitur, nulla prebemus ratione consensum; nec, si alicuius presumptionis usurpatione factus [261 1Kb] fuerit, in locum uel ordinem illum sacerdotem [262 1Kb] suscepimus, quia uicarius sancti Ambrosii indignus euidenter ostenditur, si electus a talibus ordinatur. Nec enim est quod uos ex hac causa deterreat, ut aliquam uobis necessitatem incutiat, quia inde [263 1Kb]  possit alimenta sancto Ambrosio seruientibus clericis ministrari, nichil in hostium locis et [264 1Kb] in Sicilia et in aliis rei publice partibus Deo protegente consistit. Ut igitur in ordinando eo qui a uobis electus est nulla possit mora contingere, Pantaleonem notarium nostrum transmisimus, qui eum, ut moris est, adnitente consensus nostri auctoritate faciat consecrari. Cui etiam possessiundis [265 1Kb] , quas Magnus quidam presbyter commissas habuerat, de aliis ecclesie nostre utilitatis curam gerere, uel quid agere [266 1Kb] debeat, in presenti mandauimus. uestra se ei dilectio in omnibus deuota [267 1Kb] ut det et [268 1Kb] studeat exhibere.«

10. Karuli [269 1Kb]  primi [270 1Kb] tempore, cum idem  apud Romam imperii [271 1Kb] magnifice et inenarrabili militum exercitu stipatus frueretur, et papa resideret Adrianus, synodus inmensa multis diuersarum terrarum episcopis congregatis celebrata est, in qua cum de multis atque diuersis tractassent negotiis, indiscrete erga mysterium Dei et beati doctoris et confessoris [272 1Kb] Ambrosii sese intulerunt, parum aut nichil quante reuerentie quantique amoris beatus Gregorius olim ecclesie Ambrosiane per [273 1Kb] affectum contulisset, reminiscentes; propterea quasi cecati et ementati [274 1Kb] , et absque ullo iudicio, quod [275 1Kb] inclytum et per multa tempora firmum atque sancitum, quodammodo decolorare [276 1Kb] et obnubilare, et [277 1Kb] plus dicam, omnino [278 1Kb] delere aggressi sunt. Edoctus itaque Karolus imperator a quampluribus episcopis,  ut per totam linguam proficisceretur Latinam, et quicquid diuersum in cantu et ministerio [279 1Kb] diuino inueniret a Romano, totum deleret, et ad unitatem mysterii Romani uniret. Unde factum est, ueniens imperator Mediolanum, deuastata Papia quam ipse ira inextinguibili ob imperatorem Desiderium suum hemulum oderat, quem milites Papie contra Carlonis imperium uiriliter armis et ingenio tutauerant, omnes libros Ambrosiano titulo sigillatos, quos uel pretio uel dono uel ui habere potuit, alios comburens, alios trans montes quasi in exilio secum detulit. Sed religiosi uiri tales et tantos libros uidentes, religiose tenuerunt. At Deus qui omnia uidet cunctaque cognoscit, et cordium occulta inuestigare et aperire prenouit animos et intentionem cunctorum  preuidens, quod [280 1Kb] ad laudem et honorem nominis sui per Spiritum sanctum sancto Ambrosio episcopo dictante [281 1Kb] ordinatum nouerat, uiolari aut a malis dilacerari non passus est.

11. Proficiscens [282 1Kb] autem gloriose memorie Eugenius transmontanus episcopus, amator et quasi pater Ambrosiani mysterii nec non et [283 1Kb] protector, pater spiritualis Karlonis, causa concilii Romam, inuenit apostolicum Adrianum, qui primus annulos et uirgas ad inuestiendum episcopatus Karloni donauit, iam per tres dies celebrasse concilium. Qui studiose omnia, ut gesta erant, per ordinem inquirens, prout erat uir discretus, conscilio ac sapientia prouidus, animo placidus, uultu serenus, doctrina et uerbis  affabilis, atque ut eius dignitas exposcebat, ultra omnes benignus, quod dignum laude esse sibi uidebatur, competenter affirmabat: tandem qualiter aut quomodo super mysterium Ambrosianum sese synodus habuisset, quasi ui ab illis extorsit. Quod ubi Eugenius audiuit, plurimum [284 1Kb] expauescens condoluit, et uoce lacrimabili miserum se uocans,  lacrimis uelut aqua ab oculis decurrentibus inquit [285 1Kb] :

12. »O [286 1Kb] miser, quid agam? mundus et eius iudex periit; orbis doctrina, cuncta huius uite que uanitates sunt obfuscans, elabitur. Decus totius ecclesie tam Latine quam Grece obnubilatur, bonum, iustum, sanctum [287 1Kb] eliminatur. Columpna ecclesie, fundamentum fidei, assertor iusticie, uerbi Dei amator deprimitur. Doctor egregius omnium artium peritia imbutus disternitur, mysterium perit mysteriorum, de quo domnus et reuerentissimus papa Gregorius aliquid sinistrum proferre timuit, de quo quanta et quam magna quasi lucidissimos flores beatus magister et doctor [288 1Kb] Gregorius curiose attrahens Romanoque mysterio interserens usque  hodie adiunxit.« Spiritu demum animoque resumpto, iussu pape et magna nobilium parte Romanorum cum plebis simul uoluntate laudante, omnes episcopos, archiepiscopos, abbates, quoscunque religiosos, laicos et clericos, quos concilio interfuisse cognouit, quamuis per tres dies recessissent a Roma, ad curiam summi pontificis reuocauit. Quibus congregatis beatus Eugenius episcopus de mysterio Ambrosiano uoce benigna, unde incomposite tractauerant [289 1Kb] , multum conquestus est. Quo audito, extranei clerici cognoscentes uirum ualde probum iustitieque amatorem, partim satis mirari ac uerecundari ceperunt. Quid multa? Ab apostolico et uniuersis episcopis et a toto clero ab uniuersoque populo Romano conclamatum et conlaudatum est  ut librum Ambrosianum et beati Gregorii librum ambos super beati Petri altare optime sigillatos, uidelicet euidentissime apostolico [290 1Kb] sigillo signatos, uiri religiosi supponerent; quin etiam omnibus hostiis ecclesie apertissime sigillatis, indito ieiunio per tres dies cuncti a minimo usque ad maximum deuote ieiunarent; et sic Deo propitio, quemcunque apertum et reseratum inuenirent, illum summa cum deuotione et indubitanter tenerent; et quemcunque immotum ac sigillatum reperissent, illum euidentissima dispensatione comburerent. Quod factum est [291 1Kb] , ieiunio ab episcopis omnibus [292 1Kb] et uniuerso clero et populo Romano celebrato, in tertia die tertie ferie illius hebdomade, in qua Ambrosiani »Misericordia Domini plena est terra« usque hodie deuote cantant,  in unum uniuersis conuenientibus ad inuisum et inauditum miraculum, ecclesie ianue stante [293 1Kb] apostolico reserate et ultro aperte sunt. Quibus introgressis, ambos libros ut dimiserant sigillatos et omnino intactos inuenerunt. Quo uiso cunctis mirantibus ualdeque obstupescentibus nimiumque congemescentibus,  libri ligaturas per se [294 1Kb] rumpentes, sonum magnum atque terribilem [295 1Kb] audientibus uniuersis, dederunt, et sese digito Dei aperientes, ita ambo aperti sunt, ut aliquis unam illorum foliam non inueniret plus in unam partem quam in alteram. Itaque ingens gaudium omnes abruptis lacrimis illico inuasit. Interea libris ambobus uisis, qualiter aperti apparuerunt, omnes quasi una uoce proclamabant dicentes: »Gregorianum et Ambrosianum misterium ab uniuersa ecclesia laudetur confirmetur simulque ex toto teneatur.« Dicebant enim: »Ut hec mysteria laudentur firmiterque ab uniuersis totius orbis episcopis teneantur, Dei omnipotentis et beati Petri apostoli cernitur esse uoluntis.« At quibusdam hoc uerbum uidebatur fore  bonum, quibusdam uero difficile atque durissimum. Tandem domini pape et aliorum sapientium [296 1Kb] atque discretorum uirorum collaudatum est ut sedes Ambrosiana, in quo mysterio ordinata et a beato Ambrosio exaltata est, illo solo contenta permaneat, nec non cetera pars orbis, que lingue Latine uocibus resonare [297 1Kb] uidetur, omnibus aliis pretermissis, Gregorianum studiose et curiose tenere studeat. His omnibus rebus factis, finitis et terminatis, Eugenius gaudio magno tripudians, quasi ad proprios filios tendens Mediolanum peruenit. De qua urbe paucis antea transactis diebus imperator iussu concilii quo Rome interfuit, omne mysterium Ambrosianum desuper faciem terre omnino delere desiderans, trucidatis multis clericis minorum et maiorum ordinum,  omnes Ambrosianos libros, tam in sententiis noui quam ueteris testamenti quam in musica arte secundum Ambrosium descriptos, abrasit. Nichil enim preter missale remansit, quod quidam bonus atque fidelis sacerdos absconsus in cauernis montium per sex ebdomadas fideliter reseruauit. Manualem [298 1Kb] autem postea astante Eugenio episcopus fidelissimus, sapientes tam sacerdotum quam clericorum, qui multa memoriter tenebant, conuenientes in unum, Deo opitulante, ut antea integer fuit inuenientes, in posteris tradiderunt.

13. Per [299 1Kb] idem tempus beatus Eugenius ab urbe Roma, cum iam Carlo Ambrosiane ecclesie infidelis deuastatis atque combustis reuerentissimis multis  libris paululum discessisset, conuocans dispersos et laceratos clericos, ultra modum tristes ac miseros uidens, permultum eis condolens, quantum ualuit eos cohortatus est. Qui cuncta, qualiter per omnia de misterio Ambrosiano Romam apud summum pontificem multis episcopis astantibus gesta fuissent, se per plurimum operante et Deo orationibus  beati Ambrosii fauente, fideliter aperuit. His omnibus auditis quasi pater unico mortuo [300 1Kb] filio et postea Dei clementia resuscitato letati et secundum tristitiam qua repleti erant gauisi sunt. Tandem Eugenius cum habundanter illos ad Dei honorem in ministerio beati Ambrosii caritatiue cohortasset, et ab hac urbe discedere uoluisset, per quindecim fere dies moratus, cleri et maiores qui Mediolanum lacte Ambrosiano per eius doctrinam illo in tempore nutriebantur, quamuis perpauci, fidelissime Eugenium supplicare et exorare ceperunt quatenus ipse, si dignitati sue ac bonitati placeret, cum illis maneret. Quod ubi ille audiuit, ineffabiliter beatum Ambrosium et eius ordines atque cantus diligens, benigne uultu placido atque [301 1Kb] sereno respondit: »Noscat  caritas uestra [302 1Kb] , fratres carissimi, amore et reuerentia beati Ambrosii, ad cuius honorem iam antea aliquantulum desudaui, uestraque fraternitas, me non tantum in hac ecclesia uobiscum manere, uobiscum esse, uobiscum degere, sed etiam in carcerem [303 1Kb] , si opus aut temporis perturbatio crebrescentibus [304 1Kb] malis exposceret, animo cupienti properare [305 1Kb] :« uiuens postea uero beatus Eugenius episcopus per paucos dies, omnes uita, moribus, bonisque exemplis patientissime imbuebat. Demum plenus scientia et pietate, caritate et castitate cunctisque uirtutibus, moriens nature concessit.

14. Multis [306 1Kb] temporibus transactis, cum beati Eugenii episcopi memoria sui nominis atque sepulture a cordibus uniuerse gentis huius urbis accole  elapsa fuisset, placuit Deo qui cuncta abscondita suis fidelibus reuelat, et suos fideles ac milites ad honorem sui nominis, qui quondam aut ieiuniis aut orationibus aut uigiliis aut ceteris armis uirtutis triumphauere, usque hodie pandit, per quandam matronam malis multis atque paralisi multis dissolutam diebus, nomen episcopi et sepulture locum signis euidentissimis reserare. Enimuero nutu accedit [307 1Kb] diuino, cum in suo lecto more solito infirma languida atque omnibus membris dimissa, opibus multis et magnis attenuatis, quas ut ab egritudine qua tenebatur liberaretur, per diuersos expenderat medicos, quiesceret, animo exestuanti, qualiter aut quomodo cuncta sua fere bona cogitans que inconsulte perdidisset,  illico omnem spem salutis sue in Deo, ultra ut sua esset uoluntas, infixit. Que cum multa animi uoluntate circa ecclesiastica per diuersa et quamplurima officia ad Dei honorem cogitare iterum iterumque cepisset, Dei subito ecce uoluntate uir reuerentia dignus, uultu, habitu, qualitate uenerandus, capillis capitis iam canescentibus, uirgam manu  pastoralem tenens, episcopalibus uestimentis indutus [308 1Kb] , summa et infusa [309 1Kb] luce perfusus ei apparuit, »Salue,« inquiens, »mater! orationes tue et [310 1Kb] elimosine tue et lacryme tue patientiaque tua ante Deum representate et ab eo exaudite sunt. Surge in mane tu et uir tuus cum duobus terre fossoribus [311 1Kb] , et perge apud beatum Eustorgium, ubi corpus eius quiescit, non longe a fonte in quo baptizati sunt martyres Protasias et Geruasius atque Secundus Dei adlethe [312 1Kb] ; ubi inueniens locum aliquantulum humidiorem, quo effosso corpus meum inuenies; inde quo eleuato, in ecclesia beati Eustorgii collocari eum facias.« Quo audito mulier, ut erat sanitatis auida, auxilio corporis anxia nobilique [313 1Kb] prosapia orta, cupiens pedes sancti illius deosculari, lacrimis  effusis largissimis, exorare fortiter cepit ut saltem uel nomen suum sibi notificaret. Eugenius cui beatus respondit dicens: »Meum nomen meumque corpus, si curiose quecunque dixi egeris, in sarcophago procul dubio reperies,« et ita dicens et eam his omnibus informans recessit. At mulier uirum suum excitans, cuncta que ipsa uiderat et audiuerat omnino ignorantem, omnia per ordinem ei enarrare curauit, asserens per semetipsam sanitate reintegrata, et locum in quo sancti corpus quiesceret scire, et cuncta facturam ire. Tandem maritus quasi incredulus, letus tamen quod coniunx affirmabat, summo diei crepusculo acceptis fossoribus, in omnibus a coniuge admonitus, perrexit ad locum uelociter. Interea mulier, quam maritus  [314 1Kb] ut antea consueuerat infirmam atque egram domum dimiserat, sciens per omnia illam nec se mouere posse, fossoribus et ipse de loco titubantibus, sana et incolumis in medio eorum ueloci cursu aduenit. Quibus ualde mirantibus, salute pristina illi a Deo collata per semetipsam fossorio terram scindens et illis quodammodo iniurians, uiris tamen religiosis quos ipsa aduocauerat adstantibus psalmosque studiose canentibus, ad corpus Deo annuente peruentum est. Qui introspicientes, iuxta caput, ut sanctus retulerat, laminam plumbeam, in qua nomen eius et mortis tempus descripta erant, gratulantes inuenerunt, nec non corpus eius ac uestes, ut in die quo misse sunt in  monumento, inuente sunt. Demum in lectica eum boni uiri religiose imponentes, iuxta archam beati  Eustorgii a latere [315 1Kb] dextro, multis aromatibus multisque orationibus, uigiliis, hymnis, psalmis, missarum solemniis multisque elimosinis honoratus, in pretiosa archa marmorea mirifice conditus est. Hoc facto mulier, que Deo annuente et beati Eugenii meritis et orationibus saluti pristine reddita est, adhuc in tanti uiri exaltatione anhelans, ad honorem eiusdem decentissimam uulturam facere deliberauit. Propterea conscilio suo a uiro inito, aliquantulum illi quia uini parum aut frumenti ad tantum opus sibi cognosceret contradicenti, tandem omni spe in Deo fixa, murorum conuocatis magistris, eorum quoque [316 1Kb] seruitoribus, opus diligenter aggressa est. Factum est autem bonitate diuina prestante, opus summa cum diligentia  demum perfectum est, et omnia eius uasa tam in frumento quam in uino, ut in operis inceptione erant plena, sic omnibus quam strenue magistris refocillatis, cum tota domo sua et familia, multisque pauperibus recreatis, quasi intacta fuissent inuenta sunt. Quo peracto matrona nobilis, parum quod egerat cogitans, qualiter perpetuo festum beati Eugenii ymnis, orationibus crebrisque uisitationibus cleri et populi honoraretur, cepit cogitare perplurimum. Interea uir eius cognita eiusdem uoluntate, de qua sibi iam antea intimauerat, sciens illam permultum in Dei timoratam seruitio, in omnibus in quibus suam nouerat uoluntatem, facultatem atque licentiam fideliter ac deuote tribuit. Illa uero uiri sui dominio imperantis accepto, conuocatis sacerdotibus humanis,  uidelicet humanarum legum iudicibus et uiris multis nobilissimis, predia e quibus beati Eugenii festum honorifice annuatim cum omnibus ordinibus celebraretur, disposuit et firmissime ordinauit. E quibus usque hodie et [317 1Kb] semper, Deo annuente et beato Eugenio pro ea atque uniuersis Christo deuotis interpellante, summa cum deuotione celebratur.

15.  Querimonia beati Benedicti archiepiscopi Mediolanensis [318 1Kb] : »Summo  celorum conditori, terrarumque uniuersarum factori, gentiumque cunctarum auctori, creaturarum uniuersarum creatori, celi terreque stabilimentum, angelorum et hominum ac fidei catholice et sedis apostolice unicum monimentum, orphanorum et uiduarum  ecclesiarumque uniuersarum solidum stabilimentum, Patri et Filio ac sancto Spiritui gratias refero  immensas, pontificem quod talem sancte sedi apostolice uirum clementer eligere ac misericorditer ordinare sua ineffabilili pietate disposuit. Unde chorus uniuersus episcoporum, sacerdotum collegium sedule reminiscat generi humano benigne ac misericorditer prouidere, cum huic sancte sedi uirum huiusmodi discretum, illustrem, orthodoxum, et preesse et preordinare summa cum pietate disposuit; qui operibus bonis, admonitionibus sanctis orbem sibi commissum confortare et errantes docere non desinit.« De quo ueritas ait: »Ego pro te rogaui, Petre, ut non deficiat fides tua, et tu aliquando conuersus confirma fratres tuos .« Quamobrem Dei et uestri, pater uenerande, atque huius sancti concilii coadiutus presentia et confortatus  clementia, ego Benedictus Mediolanensis archiepiscopus causam nostre ecclesie, que Dei dispositionibus et beati Barnabe apostoli doctrinis ac miraculis refloruit, nuncque gloriosissimi confessoris Ambrosii ornata disciplinis, honoranda uirtutibus prefulget, cuius reuerentia et caritate debita uestro ductus conspectui et huic sancto conuentui me ex longo representare disposui, uoce, qua possum, longo confectus senio, pandere et reserare curabo. Igitur cum Mediolanensis ecclesia, Dei et beati Ambrosii factis [319 1Kb] et uirtutibus exaltata, ac multis episcopis per multa iam tempora antecedentia sublimata, nunc consecratione ecclesie Papiensis iniuste expoliata, uobis humiliter ac deuote conqueritur: que inter ceteros nostre ecclesie suffraganeos  beati Syri meritis primicerii priuilegium nunc usque nostre cause indicium summo uigore tenuit, at nunc Romane sedis dignitatibus et maiorum honoribus ambitiosa, sua et propria metropoli inlicite derelicta et iniuste destituta, ut consecrationem furtiue acciperet, Romanum adiit pontificem. Quam nostra ecclesia per tempora iam multa, annorum longo curriculo antecedentia, a tempore beati Barnabe apostoli usque mei presentiam, qui per annos quadraginta sedem residere [320 1Kb] mediolanensem  , atque inibi episcopum Gregorium humiliter consecrauit, habuit, et caritatiue Deo opitulante tenuit. Nunc itaque uestra succurrente clementia sanctisque collaudantibus canonibus, quod iniuste nostra ecclesia amisit, adipisci ualeat, fideliter  ac deuote exoramus. Prosit nobis uestra sapientia, omnibus preferenda disciplinis. Qui enim omnibus preest, omnibus prodesse debita paternitate condecet, nulli nocere neminique inuidere, nulli ecclesie honorem ac dignitatis prerogatiuam usurpare, discretus et iudex summe iustitie lance ponderat  uniuersa, inferentes iniurias alicui iniuste condempnans, ac inlicite sufferentes a malis misericordia, dextera, legisque cerimoniis defendendo, benigne sustentat. At iniquitatis iudex, cuncta pretio subuertens negotia, que legis sunt obscurat ac que temporaliter arrident criminose exaltat; a quibus iustitie amator se cotidie Dei protegente dextra custodit. Iustitiam discamus itaque, unde Ysaias propheta Spiritu sancto repletus dicit: »Iustitiam discite, qui habitatis terram .« uenerande pater, potestatem culminis Romani ratio uincat diuina. Unde beatus Ambrosius ait: »Decet ut ratio uincat potestatem.« Iudicium causarum querimonie nostre iustum iudicate; unde Dominus per Zacariam loquitur, dicens: »Iustum  iudicium et pacificum iudicate, et nolite retinere malitiam fratris uestri in cordibus uestris .« Et Dauid: »De uultu tuo iudicium meum prodeat, oculi mei uideant equitatem .« At ut nostre ecclesie nostreque querimonie ueritatem enucleatius ac uerissime aperiam, decem Romanorum pontificum priuilegia, que de consecratione Ticinensis ecclesie dico asserentia atque sub anathematis mucrone rigide ab uniuersis episcopis interdicentia, solita pietate cognoscite. Quin etiam nostra ciuitas qualiter ab ipsis primordiis inculta et exaltata cura diligenti maiorum permansit per Romanos imperatores ac consules patricios eiusdem urbis accolas, cum orbis uno regeretur imperio, attente cognoscite. Quam  tamen, ut in  situ descriptionis eiusdem comperi, annosam [321 1Kb] postmodum Romani reges et [322 1Kb] principes, expulsis Senonum populis, longe melius sublimantes opere mirifico [323 1Kb] auxerunt, locantes in ea more patrio eximium augustorum dignitati palatium imperiale [324 1Kb] , theatrum, aumatium, thermas, uiridarium amenum [325 1Kb] floribus diuersis et odoribus uariis delectabile, arenam lapidibus et magisteriis admirandam, in qua Italie ciues uniuersi consedere et ab uno oratore concionari possent competenter. Ob quam enim [326 1Kb] causam sepissime ab eisdem postmodum augustis frequentari et [327 1Kb] incoli et honorari super cunctas Italie ciuitates adhorta est, maxime quod esset inibi saluberrimi eris aptissima temperies, locusque ad usus domesticos inrefragabiliter  paratissimus. Exinde, pater uenerande, sancta christianitate orbi apparente uniuerso, sicut audiuit illico Deo credidit, sancto Barnaba apostolo a Spiritu sancto inibi destinato et fidem orthodoxam fideliter predicante; a quo enim nostra ecclesia ab ipsis primordiis caput Italie per sedem metropolitanam  Dei dispensante clementia tenuit, et Deo largiente in eternum tenebit. Quamobrem cathedra Mediolanensis ab ipso apostolo exaltata decenter et sublimata competenter, Dei dextra et beati Petri remigio refloruit. Quod enim uerissime reperimus in nostris annalibus, et eius descriptione aduentus et sancti Anatalon uita de discipulis Domini, unus discipulus fidelissimus fidelissime et certissime dicens: »Qui [328 1Kb] post Romanam arcem famosissimam [329 1Kb] iam tunc habebatur ciuitas sepedicta Mediolanum, quippe que pari ditione sublimis, secunda post ipsam, ut prefatus sum, augustales occidui imperii infulas tetendebat [330 1Kb] .« Itaque sanctus Dei dispensante clementia sanxit [331 1Kb] Barnabas apostolus, ut Mediolanenses, quam imperatores nouerat super  cunctas Italie ciuitates sublimasse, ea ipse quam sanctis predicationibus primitus fundauerat, principalis ecclesiastici culminis sedes, aliarumque in ea prouincia ecclesiarum metropolis perpetualiter habeatur. Cui [332 1Kb] profecto urbi, ut in uita sancti Anatalon, quem inibi consecrauerat Yerosolimis processurus, inueni, tantum priuilegii munus sanctus Anatalon a suo nouerat magistro concessum, ut sicut inter reliquas Italicarum prouinciarum urbes, earum duntaxat que occidentalem usque [333 1Kb] marginem ab Italie sinu [334 1Kb] protenduntur, post Romanam arcem intenti sub solio [335 1Kb] eminentia [336 1Kb] , atque auliculorum [337 1Kb] conuentu frequentissimo principales uidebantur [338 1Kb] ; ita [339 1Kb] ecclesiastice ditionis prerogatiua post Romuleam sedem cunctas excelleret. In hunc  modum et ipse prefatus antistes nil a suo institutore discrepans [340 1Kb] metropolitanam [341 1Kb] idem cathedram pro futuris temporibus Christi statuit esse fidelibus, quatenus affinium [342 1Kb] populorum antistites, hoc est uenetie, Ligurie, Aemilie, Retie, Alpiscotie, quotquot fuerint in sancta matre ecclesia futuri, per has sepedictas prouincias caput quoddam et decus insigne post Romanum pontificem habere debebant [343 1Kb] Mediolanensis sedis presulem metropolitanum. Itaque ecclesia Mediolanensis, his et aliis multis fulta et ornata remigiis, fere cum honoribus his omnibus usque ad mei tempus, Dei misericordia et beati Ambrosii meritis deuote peruenit. Sed ut ex causis multis, e quibus nostre querimonie causa munitur decenter atque tuetur competenter, quorumdam  sanctorum episcoporum Papiensium testimonium, Crispini et Epiphanii percipe. Sanctus enim Crispinus  cum se uideret morti accelerare, ut in sancti Epiphanii uita   habetur, duxit sanctum Epiphanium Mediolanum, et dixit ad episcopum Protaxium et ordines quos inibi inuenit: »Ecce filii, iam mea [344 1Kb] etas mee uite cursum compleuit. Commendo ciuitatem, commendo ecclesiam, commendo hunc, cuius labori et gratie debeo, quod usque ad hoc tempus uixi grandeuus [345 1Kb] et debilis; cuius corporea felicitas [346 1Kb] et uirtus anime imbecilitatem meam portauit sine fastidio.« Item in eadem : »Ducitur beatus Epiphanius Mediolanum adhuc reluctans, et magna, si dimitteretur, munera promittens; qui, ut fieret, noluit spondere uel minima. Consecratur autem [347 1Kb] a beato Protaxio sancti Ambrosii antecessore, catholice ecclesie propugnatore  firmissimo, summa cum deuotione ac celebritate cunctorum.« Preterea testimonium, pater uenerande, cape certissimum, cui dubitare aut refragare periculosum et criminosum sancti patres decreuere. Legitur enim in uita sancti Ambrosii  patroni nostri ac ecclesiarum uniuersarum [348 1Kb] tutoris: »Ordinato sacerdote ecclesie Ticinensis incidit in infirmitatem.« Cura est itaque pater uenerande, sicut sanctus Fabianus papa suo in decreto  asserit »uestre sollicitudini adhibenda, ut ea que sunt ab apostolis eorumque successoribus ordinata ac sancti [349 1Kb] Spiritus gratia constituta, nec dissimulatione negligere nec aliqua presumptio ualeat perturbare.« Sed sicut hoc quod rationis exigebat utilitas oportuit definire, ita quod  definitum est non debet uiolari [350 1Kb] . Pater uenerande, precipue uestre paternitatis reuerentiam atque huius sancti concilii caritatem uicariam caritatiue exoro ac obnixe, a parte Dei et sancti Ambrosii contendendo [351 1Kb] , ut nullus episcopus nostre ecclesie suffraganeum, maxime hunc Papiensem, de quo huius sancti concilii clementie conqueror, retinere ac ordinare fraternitatis uestre perturbator presumat. Quod si euenerit, accipientis et ordinantis irrita et uacua sit in perpetuum ordinatio. Unde sanctus Systus papa suo in decreto  diuinitus amonitus magisterio dicit: »Nullus episcopus presumat alterius parrochianum retinere aut ordinare uel iudicare absque eius uoluntate. Quia sicut irrita erit eius ordinatio, et [352 1Kb] ita diiudicatio. Nam  qui eum ordinare non potuit, nec iudicare nullatenus [353 1Kb] poterit.« Pater uenerande, unaqueque  metropolis ac sedes [354 1Kb] apostolica que uniuersis prepollet dignitatibus, suos terminos a sanctis patribus constitutos ordinatiue nunc usque tenet, de quibus papa Calistus suo in decreto  dicit: »Nemo alterius terminos presumptione illicita usurpet, unde Dominus loquitur dicens: »Ne transgrediaris terminos antiquos, quos posuerunt patres tui .« Itaque unaqueque ecclesia, que sanctis fidem maioribus seruare desiderat ac sanctorum decreta honorare contendit, nostre querimonie fideliter et caritatiue, ut sibi ne similia patiatur prouideat.«

16. Inter [355 1Kb] omnia grandia eximiaque acta, in quibus ecclesia Ambrosiana dilacerata a perfidis regibus et a seuissimis hostibus dirissime perpessa est, quoddam  magnum et laude dignissimum scribere satagebo. Quod quando quomodoque factum sit aut a quo rege aut a quo archiepiscopo aut ob quam causam, inuestigandum fore cognoui. Igitur regis Alberti tempore, cum idem summo imperii Romani culmine, sicut tanto decebat uiro, magnifice frueretur, Francigena natus atque ex ipsis prosapie sue originem duxisset, deuictis et superatis Gothorum populis, qui in Italie partibus ad deuastandos fines et urbes et gentes confluxerant, nec non Ungaricis procul expulsis longeque remotis, quos gens Italie ab illis ualde olim attrita cognouit: rex Albertus cum strenuissimorum militum agmine magno stipatus, securus [356 1Kb] per Italie loca proficisceretur, tandem Mediolanum iter direxit, quam per multa nouerat tempora post  decessum Brenonis, qui eam post omnes Italie urbes quas construxerat mirifice adornauit et adornatam decentissime multis honoribus superexaltauit, et qui [357 1Kb] postea, prout erat in cunctis usibus humanis salutifera, ab uniuersis imperatoribus Romanis exaltatam, maximeque ab Hadriano et Nerua eius filio atque honorabilissimo et decentissimo rege Traiano, nec non Maximiano rege crudelissimo, palatiis supra portas septem iussis imperialibus magnifice eleuatis, super cunctas Italie urbes quasi rose amenissime floruisset [358 1Kb] . Qui cum Mediolanum uenisset, palatium Maximiani, quod situm est infra menia urbis, uel Traiani iuxta thermas sancti Georgii locatum, uelociter preparari precepit, ignorans, ut ipse postea simulabat, quod nullus rex  a tempore beati Ambrosii, in cuius presidiis ciuitas Mediolanensis super omnes Italie urbes ab ingressu imperatoris libertatem acquisiuit, urbem hanc introisset. Quo audito ciues aliquantulum suspecti, si aut hostium incursione aut ciuium perturbatione aut alio prauo ingenio hoc cogitasset, tacite rimantes  perturbabantur. Quid multa? Deo annuente et beato Ambrosio [359 1Kb] interpellante, ingressus sibi omnino prohibitus est. Tandem populi uidens uoluntatem, aliquantulum se letum simulans et quasi parum hoc paucipendisset, tenens sub pectore uulnus plusquam quisquam esset ratus, ad palatium Ambrosianum haud longe ab ecclesia eiusdem hospitatus sedit. Ea tempestate Walpertus archiepiscopus, cathedram regens Ambrosianam, uir indolis bone, iuuenis tamen et ut tempus habebat militaris, satis attente conscilio et suorum militum armis insistens regi deseruiebat. Erat namque regi episcopus carus, conscilio uenerandus, et in cunctis negotiis imperialibus iudex fidelissimus. Itaque cum de quacunque causa multis iudicibus astantibus  sententiam proferre curabat, cuncti [360 1Kb] unanimiter illico obtemperabant. Aliquantis autem transactis annis, cum Walpertus uniuersi negotia regni, a rege fidelissimus probatus, curiose ac sedule dispensaret, canes palatini nimia inuidia quasi rane turgidi, clanculo imperatori Walpertum criminose accusarunt. Itaque rex falsa occasione accepta, super Walpertum et totam ciuitatem quasi leo ardentibus oculis, mortem cruciatibus diuersis interminans, insanire ac fremere cepit. Quamobrem Walpertus, regem uirum uesanum et furiosum cognoscens, ipsum inrationabiliter commotum, magis scientia animi, quam armorum uiribus cede data inmensa demoliri regni [361 1Kb] , sub quoddam negotium simulans se pergere trans montes, Ottonem Theutonicum  Theutonie fere totius ducem, ut de regno se intromitteret, Romano fretus fauore, suorum episcoporum ac militum Mediolanensium suffragiis aggressus est. Itaque ordinato conscilio, Otto super omnes gentes et thesauros Walperto et eius consciliis confidens, in paucis diebus, Walperto comitante, inenarrabili militum uallatus multitudine uenit in Italiam. Dum hec acta fuissent, Walpertus conuocatis episcopis, ducibus, marchionibus omnibusque Italie primatibus, de superbia Alberti, Mediolani honorifice suscepti [362 1Kb] , conquestus est. Igitur spreto Alberti ac sue gentis totius superbia, qui Italiam quasi ancillam dominabantur, Otto ab omnibus in regnum cum triumphis Mediolanum electus et sublimatus est. Interea Walperto misteria diuina celebrante,  multis episcopis circumstantibus, rex omnia regalia, lanceam in qua clauus Domini habebatur, et ensem regalem, bipennem, balteum, clamidem imperialem, omnesque regias uestes super altare beati Ambrosii deposuit. Perficientibus atque celebrantibus clericis omnibusque Ambrosianis ordinibus  diuinarum solempnitatum misteriis, Walpertus magnanimus archiepiscopus omnibus regalibus indumentis cum manipulo subdiacone, corona superimposita, astantibus beati Ambrosii suffraganeis uniuersis multisque ducibus atque marchionibus, decentissime et mirifice Ottonem regem conlaudatum et per omnia confirmatum induit atque perunxit. Quo facto rex paucis commoratus diebus Mediolanum, conscilio Walperti edoctus, cuius probitatem atque industriam ultra omnes et super omnes habebat sapientes, festinanter Albertum in cunctis [363 1Kb] preoccupans negotiis, uniuersis tantum episcopis ex omnibus Italie ciuitatibus, nec non ducibus, marchionibus, capitaneis, ualuassoribus, Ottonem Walperti amore comitantibus, cum innumerabili atque ineffabili  peditum uirorum fortium multitudine, Romam quo tenderet, iter aggressus est. Tandem Walperto per tres dies regem Romam antecedente, ut ipsum coram omnium gentium multitudine coronaret, Deo adiuuante peruenit. At Albertus cognita regis Ottonis fama et magnificentia, uidens se omnino ei armis resistere non posse, et Walperti cognitis uirtutibus, sero quod eum uerecundauerat penitens, perosus fere omnibus et celo et terra, ab uniuersis gentibus destitutus, meritis exigentibus suis, in insula marina que Corsica uocatur, tristis, miser, imbellis, inhers, infelix, occulte, amplius in regno non reuersurus, et uelut fur et latro uelociter aufugit. Idem autem per tempus rex Otto deuicto et effugato Alberto, tripudiantibus uniuersis Rome ab apostolico conclamantibus  et collaudantibus uniuersarum gentium populis, Walperto tantum astante, coronatus est . Interea omnium regnorum imperio sine gentium cede aut ullis sine bellorum periculis adepto, Walpertum astantibus uniuersis rex Otto extollens, oppida multa regalia in Italie partibus commorantia decentissime ac honorifice ei donans exaltauit, magnificauit, honorificauit, et pre omnibus et in omnibus honorificando sublimauit.


Cantilena [364 1Kb] super statum regis Alberti.

Age, age iam, Alberte, ultra Decium superbe,
Disce, miser et miselle, quid fuisti aut quid es
Adest Otto rex nostrorum regens sceptrum populorum,
 Cui debent summam laudem reges regum seculorum.
Ultra reges habens scire, supra fortes regens uires,
Quos nunc habet mundus iste, superpollet satis iuste.
Manu fortis et iocundus, bellicosus et discretus,
 uultus habens angelorum, et est pater orphanorum.
Te, Alberte, decet nemus, et Ottonem manet decus.
Pro infamia Walperti te decet alga [365 1Kb] regni;
Pro regina nunc latrina [366 1Kb] utere iam nunc marina;
Pro regali sceptro nostro fruere iam nauis rostro,
Utere uela marina, fruere iam Salonicha [367 1Kb] ,
Ut defendas uitam istam, uestes querens et farinam.

17. Interea [368 1Kb] dum dignitatem atque magnificentiam archiepiscoporum supradictorum recolens,  et aliquam magnarum rerum partem, quas magnifice in Deum et in seculum operati sunt intuendo descripsi, saltum ex improuiso dando Landulfum exiliui, qui, iniquus uelut scorpio, in extremis cauda torue uenando percutiens, maiores ecclesiastici ordinis, uidelicet archidiaconem, archipresbyterum ceterosque maiores, nec non primicerium presbyterorum, qui cepiscopus uocatur, ceterosque archipresbyteros huius urbis ecclesiarum decentissime per multa tempora ultra omnes huius seculi clericos sublimatos, quadam insania ductus incompensabiliter et indiscrete et iniuste dehonestauit. Enim ut archiepiscopatum, quem ipse duris et malis artibus patris aquisierat, retineret, uniuersos ecclesiasticos honores atque dignitates, quas ordines  supradicti per multa ad honorem ecclesiarum et beati Ambrosii tempora rexerant atque tenuerant, feris et seuissimis laicis tradidit. At priusquam huius rei gesta narrando percurram, in cuius regis tempore accidit, cuiusque generis et cuius potestatis et a quo patre ortus, disserere operam dabo. Igitur tempore Ottonis imperatoris Romani primi, Bonizo  , a quo Landulfus natiuitatis sue originem duxit, uirtute ab imperatore accepta, totam hanc urbem uelut dux  castrum procurando tenebat. Erat enim bonorum militum et strenuissimorum ciuium raritas inmensa, quos homines [369 1Kb] pestilentia uermium inuisa et inaudita, qui sub puluere paruissimi latitantes [370 1Kb] , ut anguis teterrimus  eosque mordens fere consumpserat. Propterea uini sestarium per ciuitatem denarium unum, modium frumenti denarios quatuor, plaustrum unum lignorum denarium unum, uerueces autem aut porcos ceteraque maiora animalia ultra quam cuiquam modo credibile sit, tempore illo uendebantur  . Per idem tempus mortuo Gottofredo  archiepiscopo , cuius nominis memoria perparum apud nos sonat, Bonizo Carcaniensi opido oriundus dignitatum auidissimus, suo filio Landulfo in pondere auri et argenti magno archiepiscopatum Mediolanensem contra omnium ordinum clericorum uoluntatem adquisiuit. Interea Landulfus paucis commoratus annis, patre eius male mortuo a quodam Tazonis uernula suo [371 1Kb] in lecto, ad Ottonem imperatorem cursu ueloci fugiens tetendit. Itaque cum ante regis presentiam uenisset, et omnia bella que pater eius regia ob sui honorem imperii egerat, quam eius fidelissimus miles fuisset, narrauit; quin etiam multis lacrimis multisque promissis eum obtestans, ut ipse ad sui honorem et imperii dignitatem et Bonizonis ductus  caritate, quem ipse super omnes bonis actibus optimoque seruitio probando amauerat, nec non ut superbiam tante ciuitatis compescendo humiliaret, Mediolanum armis atque gentium populis diuersarum munitus, in fortitudine magna et brachio extento circumueniret. Quamobrem rex Otto II uelut leo commotus, cum Landulfo ineffabili gentium barbararum et militum strenuissimorum gente stipatus ueniens Mediolanum, totamque ciuitatem machinis et diuersis tormentis circumdans, omni tamen sine bello consedit. Nocte denique eadem uisio reuerenda superueniens, Landulfum longo labore duroque itinere confectum uerbis suauissimis omnia inferni tormenta merentibus illi ostendens, et quam suauia loca atque premia sempiterna illos qui Deum  timent et operibus bonis fideliter usque ad finem perseuerant et manent, ipsum perterruit. Propterea Landulfus diuinis intrinsecus uerbis exasperatus, Dei timore et beati Ambrosii reuerentia tactus, uidens pro sui tantum honore populum, quem mature periturum audierat, ciuesque quadam pertinacia sibimetipsis hostes factos, et filios paulo antea sibi caros, nunc nequiter in gladiis coadunatos dirissimis in mortem seuissime paratos esse; cognoscens uidensque quod illis ira regis et gentium in spolia hostium in quorum [372 1Kb] gaudentium posset euenire, omnino obriguit. Itaque conuocatis aliquantis ex urbe nobilibus, rege tamen primo ignorante, postea uero durissime consentiente, pollicens illis omnes plebes omnesque dignitates atque xenodochia,  que omnia maiores ordinarii atque primicerius decumanorum, archipresbyteri et cimiliarchi huius urbis ecclesiarum tenebant, iureiurando asserens pactum usque detestabile pactatus est. Quod factum regem minime latuit; et quamuis multis ex causis in ciues crudeliter maniauerat [373 1Kb] , tamen amicitia ciuitatis redintegrata per plurimum gauisus est. Hoc facto Landulfus ciuitatem introgresso, rex Otto omnibus salutatis in partibus Ligurie secessit. Quo in tempore Landulfus omnes milites maiores,  quorum uirtute archiepiscopatum teneret, expoliatis iniuste clericis ecclesiarum, per detestandam inuestituram plebes illas dando sublimauit. Quin etiam propinquis quos in Carcanensi oppido habebat, de beati Ambrosii archiepiscopatus bonis, quibus ipse fruebatur indignus, quadraginta milia modios terre fructuum, ut illos ultra omnes ditaret uicinos, per feudum dedit.

18.  ueniens [374 1Kb] autem Arnulfus a magno Walperto quintus uiriliter episcopatum regens, mortuo tamen Ottone, quem Walpertus unxit in regem, regali curie Ottonis III regis, filius Ottonis II, decenter secundum tempus seruiebat. Erat enim Otto Ottonis filius secundi a filio [375 1Kb] coniugali, mortua coniuge ex qua sibi filium masculum minime genuerat,  alienus. Qui cum in castitate uidens per humanam fragilitatem persistere se non posse, grauissimum ducens fore crimen, regem [376 1Kb] aut adulteriis sordidari aut fornicationibus coinquinari: tandem Arnulfum, cum quo se de coniuge congrue consciliaretur, aduocari precepit. Itaque Arnulfus cum ante imperatoris faciem aduenisset, rex e solio surgens honorifice eum suscepit. Tandem conscilio accepto, ad imperatorem Constantinopolitanum, ut filiam suam ultra omnes uirgines splendidissimam sibi coniugio [377 1Kb] sociaret, Arnulfum ineffabili thesauri argentique pondere honustum curialiter direxit. At Arnulfus omnibus affluens diuitiis, cum in curiam Constantinopolitanam receptus tamen honorifice ab imperatore admirabilique militum ac clericorum exercitu  stipatus uenisset, per aliquos dies moratus, et cum suis omnibus ex longo itinere ac labore fatigatis recreatus, equum imperialem, quem Otto imperator Romanus sibi ad huius laboris solamen donauerat, substrato pallio admirabili, ferris aureis et clauis argenteis pedum ungulis abrasis curiose aptari fecit. Igitur huius rei fama per palatia regis incunctanter uolante, rem milites palatini inauditam audientes, uniuersi coram imperatore more solito astantes, uehementer admirati sunt. Enim hoc Arnulfus ad honorem Romani imperii, excellentie atque magnificentie regis Ottonis, totiusque Italie fecerat. Tandem cum Arnulfus archiepiscopus [378 1Kb] magno ducatu militum stipatus, quos pellibus martulinis aut cibelinis, aut renonibus uariis et hermelinis ornauerat,  quibus imperator mirifice eum imbuerat, ab imperatore de filia eius esset securus, et ipse ante faciem eius solus, astantibus multis episcopis et aliis summe magneque dignitatis, quibus ante presentiam imperatoris sedere non licet, super cicotergitronum [379 1Kb] sederet, multis per interpretem rebus sermocinatis, quod intus Arnulfus erat foris apparuit. Interea imperator Arnulfum, ut secum uenatum quasi ad depellendas corporum grauitudines iret, precatus est. Arnulfus autem uoce benigna, primo paululum  tacitus inter se cogitans ordinem episcopalem, in quibus exercere se debet, tandem dixit: Ego enim, uobis si placet, qua hora meas uenationes insequi solitus sum, meis armis meisque militibus crastino die mediante ad uos ueniens preparatus ero. At imperator, de quibus armis quibusque militibus Arnulfus dixisset, minime per interpretem ipso balbutiente intellexit. ueniens autem Arnulfus die statuta, episcopalibus indumentis ornatus cum stola, sine qua numquam foris aut in ciuitate ullis negotiis interuenientibus aut perturbationibus esse solitus fuit, et crisma, honorabilissimisque clericorum ordinibus uallatus, quos secum tulerat, et tribus cum ducibus, honorandus peruenit ad imperatorem. Quo uiso imperator per multum inter se admirans, uidens tantum  uirum in Dei opere religiosum, sapientem, discretum atque benignum, aliquantulum quod de uenatione dixerat uerecundatus, per omnia laudans atque magnificans ac grece sermocinando ipsum extollens subsistit. Quod factum Greci episcopi, archiepiscopi, sacerdotes perplurimum, quod [380 1Kb] eo in tempore curie insistebant, mirantes, erga Latinos tantam religionem minime fore credentes, permultum beatum Ambrosium benedicentes dicebant: »Decens et competens ratio fuit, ut sicut nos beatus Ambrosius usque hodie diuinis alit alimentis sacratissimisque amonitionibus uel suos filios lacre et melle uerbi diuini informat, sic domnus Arnulfus, tanti uiri tantique patroni successor, suis nos exemplis modo colifizando informaret. Interea imperator  et Arnulfus cum paucis episcopis in unum conuenientes, ex secretis tractauerunt consiliis. Moratus autem Arnulfus per tres fere menses apud imperatorem, gratia regis adepta, serpentem eneum, quem Moyses in deserto diuino imperio admonitus coram filiis Isrel exaltauerat, imperatori quesiuit et habere meruit, et ueniens in ecclesia sancti Ambrosii ipsum exaltauit  . De quo sanctus Ambrosius in Exameron: »Et ipse sicut serpens exaltatus, deuorat colubres Aegyptiorum.« Demum multis et magnis donis ex auro et gemmis dotatus, cum filia eiusdem, quam Romano imperatori traderet in coniugio, letus et hilaris fere usque ad portum Barianum peruenerat. Ecce enim ex improuiso uox humana regia, quam imperator cum  ineffabili pondere auri et argenti Arnulfo et sue filie donauerat, dicens: Ottonem imperatorem Romanum mortuum esse , insonuit. At Arnulfus uocem huiusmodi audiens, aliquantulum expauescens, uiriliter uniuersos exhortans uoce episcopali omnes intuens dixit: »O fratres, uox enim hec fantastica ut nos terrefaceret uenit; uox est illius, qui protoplaustos decepit, qui Redemptorem nostrum olim bis terque temptauit; de quo ipsa ueritas dixit : »mendax est ab initio et  pater eius.« . Cui aliquis catholica imbutus fide fidem adhibere non debet. Itaque omnibus ambagibus omissis, ad portum salutis uelis dimissis accelerare festinemus.« Tandem cum in portu per tres dies sederet, ut res erat in ueritate compertum est. Propterea cunctis grauiter congemescentibus, magnis lamentis magnisque suspiriis Arnulfus et regis filia cum omnibus suis ad patriam domum remeans separati sunt.

19. Rex [381 1Kb] autem Otto III cum Rome castrum Crescentii, quod ipse contra imperium suum erexerat opere mirifico constructum, per multos obsedisset annos, ad ultimum castrum et ipsum Crescentium ingenio, non armis neque corporis uiribus cepit . Quin etiam ipsum Crescentium,  nobili progenie ortum oculis turpiter euulsis, ad ultimum omnibus membris detruncatis decapitari iussit. Post multum uero non tempus  rex Otto cum graui egritudine oppressus cruciaretur, et omnibus medicis, qui eius curie atque preceptis sollicite seruiebant, probatis, quorum medicine aut antidoti regi nichil profecerant, fere ab omni salutis spe priuatus, tandem ei [382 1Kb] a quodam cubiculario relatum est quod Stephania uxor Crescentii de hoc morbo ultra omnes discrete sentiret. Quam cum rex sibi aduocari precepisset, cupiens eam bonis factis bonisque promissis a dolore sedare mariti, grandia dona auri et argenti illi representari iussit. At Stephania caute aliquantulum de egritudine eius sciscitans, durum habens sub pectore uulnus  , medicinis  Galeni aut Ypocratis sapientissimi quatinus regem ab inuiso morbo liberaret, intromittere se finxit. Igitur Stephania cum per duodecim dies regem multis unguentis multisque experimentis fouisset, et sola aut cum ancilla intrandi aut exeundi facultatem haberet, uidens se iam tempus ad uindicandum maritum preparatum carpsisse, militibus conuocatis palatinis quasi magno cum conscilio omnibus dixit: »O milites, si salutem queritis imperatoris et eius uitam uobis necessariam fore uidetis, corium ceruinum recens atque sanguineum cursu uelocissimo mihi adducite. Est enim ad salutem regis ualde necessarium. Opere pretium est, ut rex huic ceruino unguentis multis peruncto curiosissime inuoluatur.« Quod cum milites precepto imperatoris  urgente nichil mali suspicantes celeriter implentes corium duxissent, Stephania caute et occultissime eum unguentis toxico infuso illico perunxit. Itaque rebus his omnibus preparatis, Stephania studiose hec omnia se agere simulans, ueniens ad regem, multis militibus astantibus ipsum omnino nudatum corio illo per multum constringens inuoluit. Quo facto Stephania regi silentium imponens, dietaque ordinata qua rex aleretur, ad quendam ducem carissimum se ire medendum simulauit. Et factum est,  medicina quam ad regis esset uitam putabant, ad mortem inuenta est. Que omnia cum Arnulfus uir per omnia curiosissimus seriatim et studiose inquireret, ut Rome gesta erant, cuncta in ueritate comperuit. Igitur diuersarum multarumque rerum in auro et argento ac palliorum diuersorum mobilibus honustus, uisitatis apostolorum reliquiis multisque martyribus, quibus Roma usque hodie ornata et honoranda a multis frequentatur populis, nec non apostolico salutato, ab eademque urbe discedens, iter quo Mediolanum repedaret aggressus est. Interea Arduinus nobilis et marchio altus, locuples in auro, sed scientia parcus, armis prudens, ingenioque gnarus [383 1Kb] , paucis consentientibus Italie primatibus, Ottone iam mortuo quasi furtim in regem surrexerat.  Hoc audiens domnus Arnulfus, paucis commoratus diebus, sancte Marie ac sancti Ambrosii in auro et argento palliis et gemmis diuersis honoratis ecclesiis, in Ronchalia cum omnibus Italie primatibus colloquium statuit. Ubi cum diuerse de regni negotiis tractassent, Arduini spreto dominio, quod malis artibus usurpauerat, Henricum [384 1Kb] I. Teutonicum, scientia illustrem, armis fortissimum militumque copiis abundantem ac diuitiis affluentem elegit  . Itaque Henricus I. conuocatus est [385 1Kb] , ueniens in Italiam, fretus domni Arnulfi aminiculis, imperium Romanum hostibus fugatis uiriliter rexit et tenuit .

20. ueniens [386 1Kb] autem Heribertus Arnulfi successor secundi, uiribus fortis atque fortiori insistens tempore,  diuina pollens scientia secularique ingenio astutus, ad uniuersa restauranda que archiepiscopatus quorumdam uitio inepte amiserat ecclesiastica sollicitus, infulis prefulgens episcopalibus, cathedre Ambrosiane sedibus uiriliter resedit. In cuius tempore  fames non tamen [387 1Kb] terribilis per uiginti tenens Italiam annos, populos uniuersos inuadens grauiter arripuit. At contra beatus Heribertus diuina intrinsecus motus misericordia, uidens pauperes egenosque tantos, orphanorum ac uiduarum copiam immensam, conuocari ad se quinque pistorie artis magistros precepit. Quibus conuocatis pauca diuina eloquia, ut illos in Dei seruitio animaret aperuit; et illis mercede pactus diuina ob iura imperauit  ut die omni ac nocte, quamdiu fames in Italie partibus maneret, omni alio labore intermisso, operi curialiter insisterent, quatinus mixture panes et cereris octo milia per diem unamquamque sumo in mane suis consignarent ministris. Quin etiam cocos representari ad se domesticos faciens imperando  precepit ut, leguminibus a ministris receptis, et octo fabarum modios elimosynariis studiose ac curiose omni die in mane representarent. Insuper autem omni mense circa Kalendas nummos multos ac nouas uestes propriis manibus dabat. Et factum est omni sue tempore uite, preter annos in quibus aut cum rege aut cum marchionibus aut cum ducibus aut cum gentibus extraneis uel cum populo diuersis occupatus negotiis insistebat, summa cum deuotione assidue Deo annuente adimpletum est. Interea cum domnus Heribertus archiepiscopatum nequiter a multis ac uarie dilaceratum uirtute in magna recuperando uiriliter reintegrasset, omnibus sibi rebus prosperantibus, in cunctis negotiis episcopalibus prouide ut bonus pastor oues restauruns, ac  suo gregi grauiter scapulis imponens, strenue Deo uigilabat. Preterea summa Henrici I. [388 1Kb] imperatoris ductus amicitia, quem rex ipse supra omnes mortales in regno ac consciliis regi ministrandis fide regia sublimauerat, in Roncalia ob regni stabilimentum multis cum ducibus et episcopis tempore competenti colloquium decenter construxit  .

21. Ea [389 1Kb] tempestate Eusebius Papiensis episcopus crucem tamquam metropolitanus ante portari faciens, copiosus et ab ipsa Copiosa oriundus, summo superbie fastu elatus, Mediolanensis culmini presulatus cequari anellans, serotinus colloquio uenit. Ut autem hunc domnus Heribertus eminus uidit, tactus dolore cordis intrinsecus, diu inter se tacite suspirans, demum mirantibus uniuersis clara  uoce in medio infit: »Summe Deus eterne, qui omnia tua disponis sapientia, qui regibus et principibus legem, ut sui essent iuris contenti, sanxisti, nec non archiepiscopis metropolitanis ac episcopis subordinatis, ut suis legibus spiritualibus a sanctis patribus editis et parochis sedule contenti permanerent, benigne ut medicus accuratissimus presignasti: homines isti, qui nimio iniquitatis zelo decus et honorem sancte Ambrosiane metropolitane ecclesie obfuscare conantur, obliti legis paterne ac maiorum reuerentia, unde procedunt? Enim qui condam sancto et reuerentissimo Benedicto antecessori nostro de Papiensis episcopatus consecratione in synodo Romana [390 1Kb] conquerenti iniuste causauerit,  animum ducis ingerens, non patris affectum retinens, sine lege pastoris inlicite suo ad consecrandum domicilio usurpatiue attraxit, nec ciuitatem dilexit Papiam, unam et caritatiuam obedientiam nostris antecessoribus habentem, cuius ecclesiam de filia sibi ancillam colligauit [391 1Kb] , nec sancti Ambrosii  sedem, ut sancti predecessores apostolici, patrio dilexit affectu. Unde dolores magni et duplicati cordi inherent meo, sanctam deuotionem beati Iuuentii et Crispini nec non et reuerentissimi Epifanii sedule cognoscens, quam in nostra ecclesia deuote ut matrem sustentantes impenderunt. Qui, cum nostra ecclesia, imperatorum et tyrannorum seuitia olim pastore uiduata, Dei adiutorio quandoque sustentata floruisset, ipsam benignis ammonitionibus et consecrationibus refouerunt, huius sancte ecclesie primiceriatum et omnium nostrorum episcoporum prouidentie prerogatiuam habentes, presertim quanti amoris quanteque diligentie sancto confessori nostro fuit Ambrosio, qui, quamuis corporis molestia grauaretur, inibi sacerdotem in episcopo  manu propria ordinare curauit.« Quo audito, animis omnium circumstantium magis ac magis exardescentibus, qui multa seua ac aspera prelia ob beati Ambrosii amorem, cede data immensa ac a Deo data uictoria sustinuerant, crux quam Euxebius sibi anteferri fastu superbie premittebat, ab ipso summa humilitate ac deuotione debita coram omni multitudine refutata est; que usque hodie, plurimum crystalli habens, in sancte Marie secretario in testimonio posterorum decenter custoditur.

22. Per [392 1Kb] idem tempus  cum Conradus imperator Papie, circumstante exercitu, imperialibus prefulgens dignitatibus consedisset, uniuersis qui ecclesiarum beneficia inuaserant, aut qui homicidia iniuste commiserant, aut orphanorum aut uiduarum  predia deuastando contriuerant, et omnibus qui iniuste a perfidis hominibus per aliquam causam cruciabantur, ut sui imperii uigor exigebat, secundum legem facere humanam et iudicare decreuit. Itaque conspiciens multos in Italie partibus circumspersos sine lege, sine federe, omni dimisso timore inhumaniter inuicem offendere, ut omnes a malo in bonum reuocaret, quatinus qui sine lege omnia habentes promiscua inlicite sese exercuerant, per legem districte iudicarentur, edicto per diuersas Italie prouincias uolante huius rei causa diem statuit. Quo audito orphani multi uidueque multe, quamplurimi duces multique episcopi, uelut aqua in sentina, Papia ante imperatoris aspectum unusquisque de propria conquerens  iniuria confluxere. In quo loco, prout erat offensionis causa, alii restituebatur pro facti emendatione optimi auri libra aut argenti marcha, et alii, sicut rei causa habebat, indicabatur [393 1Kb] secundum legem [394 1Kb] ; quin etiam aliis secundum legis precepta manus truncabantur, aliis oculi funditus eruebantur,  postremo uero ab alio uita, que est pretiosior auro, ense regio capite abscisso auferebatur. Interea quidam transmontanus ante imperatoris presentiam, summa multitudine circumstante, de curte Leuci super Heribertum archiepiscopum conquestus est. Hoc audito Heribertus hac indignatione turbatus neque respondere neque defendere sese parauit. Tandem e solio consurgens, huiuscemodi uerbis, ut rex spatium per induciam daret, quesiuit. Unde multis conlatrantibus et regem in iram prouocantibus, super Heribertum nimio odio zelati sunt. Itaque ubi hoc imperator cognouit, ira et malorum uerbis commotus, oblitus quod cum Heriberto fedus fedauerat, ferali ira repletus, archiepiscopo ut lamentanti legem faceret imperauit. Quo recusante, rex ipse e solio consurgens  regio, ut Heribertus capereretur precepit. At milites, quante dignitatis quanteque magnificentie Heribertus esset cognoscentes, timentes manus in illum mittere, paulum sustiterunt. Demum Heribertus regem ad pristinam amicitiam, qualiter in regno ipse eum adiuuauerat et strenue fecerat uiribus omnibus, altis reuocans uerbis frustra laborauit. uenientes autem canes palatini et seuissimi Teutonici, qui nesciunt quid sit inter dexteram et sinistram  , et iumenta multa, Heribertum detinuerunt. Hoc facto omnis regis et legis uigor [395 1Kb] , iudicibus et ducibus omnibusque episcopis atque marchionibus per diuersa quadam ira commotis ac perstrepentibus [396 1Kb] , dissolutus est. Quo detento, fama ad conciues ac filios suos Deoque adoptiuos citissime  peruenit. Propterea huius urbis nobiles sine mora per omnes Italie partes currentes, multos episcopos, duces, ciuitates sollicitando, consilium mirabile inierunt. Interea omnes Mediolanensium conciues, maiores etate ac minores, sacerdotes, clerici ac matrone nobiles et sanctimoniales, omnibus ornamentis abiectis, cinere et cilicio induti, corpora sanctorum ieiuniis et orationibus, litaniis et crebris uigiliis Deum supplicando uisitabant. Et cum longa ieiunia [397 1Kb] fere usque ad noctem ducerent, coctum quod comedere debebant, pauperibus summa cum reuerentia tribuebant, quod, uelut filiis mortuis omnique substantia habitantium uiribus iniquorum abrasa, tristi uultu et merenti animo consistebant. At sacerdotes et monachi intimis suspiriis magnisque  lamentis singulos per dies letanias studiose celebrantes nudis pedibus, multis et magnis mysteriis supplicantes Dominum et beatum Ambrosium et omnes sanctos exorantes, incessanter fatigabantur. Sed Deus qui cuncta scrutatur occulta, cuncta antequam fiant aperta cognoscit, uidens omnes Heriberti fideles  conciues, populos uicinos atque longinquos ad liberandum et uindicandum ipsum Heribertum usque ad mortem obstinatissimos, et ad cedem immensam super Conradum ac suos sattellites animis et armis preparatos, ante tempus ad bellum statutum, sine bello et gentium utriusque partis strage Heribertum consilio abbatisse Sancti Sixti, quam ipse consecrauerat, a manibus iniquorum liberauit. Cum enim Heribertus a Cunrado uiro inuido et odioso [398 1Kb] detentus fuisset, non tamen constrictus, ut alii dampnati solent, sed curialiter a Teutonicis munitus iuxta flumen quod Trebia uocatur, non longe a Placentia, Dei dispensatione atque ducatu uenisset, papilionibus et ceteris ornamentis consedentibus per aliquot dies moratus quieuit. Interea Heribertus Teutonicorum  gulositatem et animos uino deditos uidens atque [399 1Kb] cognoscens, unum de fidelissimis domesticis tollens, quod secum habebat, ad abbatissam Sancti Sixti, cuius monasterium infra ciuitatem Placentie situm est, studiose in omnibus que uolebat edoctum direxit. Qui ubi omnia seriatim, que Heriberto iniuste euenerant, abbatisse commemorasset, et consilium quo fuerat doctus ei apperuisset: ut erat et [400 1Kb] consiliatrix prouida, accuratissime et tacite inter se rimari cepit quo ingenio quoue conscilio Heribertum a Teutonicorum manibus eripere et liberare posset. Itaque abbatissa, uidens Teutonicos uino nimio inebriari solitos etiam post cenam in nucleolis et maioribus nucibus optimo uino interiocare, ut ratio fere gentis [401 1Kb] , et indiscrete et inconsulte delectari:  hoc modo fallere eos desiderans, uiginti onera carnium diuersarum et decem plaustra diuersorum uinorum cum multis frugibus ac diuersis ad Heribertum magnifice misit, et sola accipiens illum secrete fidelissimum, quem sibi Heribertus miserat, tacite ac sapienter amonendo instruxit quatinus in primo sero, quo apparatus Heriberto archiepiscopo representati fuissent, omnibus uiribus operam darent ut Teutonici nimia cena turgidi, illis studiose nuces atque nucleolos frangentes, in quibus delectari ut largius bibant soliti sunt, funditus inebriarentur, quin etiam omnes Heriberti domestici permultum sese bibere ac manducare simulantes, puri et a uino sinceri permanerent; demum sic facientes, et usque ad gallorum tertium et quartum cantum eos studiose  et caute inebriando perducerent. »At cum iam nimia uini ebrietate temulenti Teutonici ac deebriati huc atque illuc uina ad semetipsos fundentes quid agant omnino ignorantes, et tandem fatigati uino atque labore militie, sese in locis solitis prosternentes quieuerint, tum cum suis clericis omnibus, dimissis mobilibus equis atque mulabus, domnum Heribertum  clanculo in lecto quiescentem excitate, et uelit nolit ipsum accipite, et equos a me deforis a castris preparatos ipsum stipantes superascendite, et naui preparata ad Eridani portum accuratissime omni depulso timore ipsum deducite.«

23. Hoc [402 1Kb] audito Heriberti domesticus, tacito sub pectore rimans et huius rei euentum Dei manu commendans, ut erat edoctus omnes alios familiares fidelissimos acccuratissime in his omnibus priuatim animando edocuit. Factum est autem Dei dispensatione et eius misericordia opitulante, omnia illa, ut predixerat abbatissa Deoque consecrata, sine cede seriatim euenerunt. Igitur Heriberti domestici cum multis donis multisque promissis in Teutonicorum amicitiam deuenissent, et illis multos  ac diuersos apparatus et uina diuersarum specierum odore et herbarum uirtutibus redolentia in primo sero preparassent, ipsos in istis ultroneos delectantes, largissime inter cetera uina diuersa propinantes, ultra modum inebriati sunt. Et cum iam nimia temulenti ebrietate in potatione fere usque ad noctem mediam persisterent, et unusquisque suo compari ut magis ac magis biberet operam daret, aureis et argenteis siffis  superiocantibus, nunc oculis toruis uoceque terribili inuicem minarentur, et modo uultu lacrimabili lacrimis largissime decurrentibus turgidi et a uino [403 1Kb] inebriati, quid agerent omnino ignorantes, et singula membra sua non seruarent officia, huc et illuc sese prosternerent: Heriberti domestici hec cuncta uidentes, gaudio  gauisi immenso, illos singulos in stratis bene ornatis uelut mortuos portantes collocauerunt. Interea soporatis et bene facinatis [404 1Kb] Teutonicis, in quorum custodia Heribertus erat, fidelissimi eius cum iam tempus ad negotium statutum prosperis accelerare successibus uidissent, et Teutonici ebrietate nimia uini diuersi perfusi, membris fere mortuis et omnino ebetati inhoneste quiescerent et terribiliter sterterent, sinceri et sui domini salute anxii secretissime Heribertum excitantes, ipsum renuentem, sine calceamentis, nemine illorum sentiente, ab illis eum abraserunt, et equos superascendentes clanculo ad portum citissime peruenerunt. Iam enim nauim conscenderant; ecce Teutonici terribili garritu uocibusque dissonantibus nimio uini ardore bachantes,  sua non lingua frendentes cursitabant, ac uelut torua animalia latratu seuissimo huc illucque discurrentia, nimio dolore uel sui percussionne uel uenatorum ingenio sagitta emissa uel catulorum amissione, quos paterno et materno amore iam antea diligebant, peruolabant facibus multis ac magnis accensis, ac multorum ignium et palearum uarietatibus  discurrentes ululatum terribilem Heribertum querentes dabant. Demum Deo opitulante sine cede, Teutonicis frustratis et inaniter laborantibus, ac clericorum et ciuium precibus adiutus suorum, Heribertus summo cum gaudio miroque honore magnaque reuerentia ipso die a [405 1Kb] clero et a populo uniuerso receptus Mediolanum repedauit. Qui omnibus salutatis, animarumque ferculis recreatus [406 1Kb] , Deo et beato Ambrosio gratias agens inmensas, ciuibus tripudiantibus uniuersis, suis elimosynis, ut uidimus, adiutus et liberatus, uiriliter resedit et feliciter.

24. Factum [407 1Kb] est autem, cum huius rei euentus ad Conradum imperatorem, qualiter aut quomodo actum fuisset, seriatim diuulgaretur, uirum cognoscens probum, conscilio militum strenuissimorum  et peditum fortium, dominum auri et argenti copiosissimum, corde tactus humano omnia que ei intulerat mala corde tenus reminiscens, uultu pallenti obriguit. Tandem ut tyrampnidem, quam ipse circa pectus uersabat, crudeliter exerceret, tota cum ciuitate Heribertum in uinculis redigi cupiens et eius fautores, omnibus eorum filiis atque rerum substantiis militibus suis in preda donatis, obsidione statuta obnixe firmando decreuit. Igitur conuocatis regibus quatuor  , et coadunatis ducibus et marchionibus comitibus nec non episcopis omnibus, quos aut blanditiis aut terroribus illo in tempore habere poterat, et peditum multitudine ineffabili, ad Heribertum obsidendum totamque eius ciuitatem, minansque fame, ferro et igne inextinguibili  circumuenire, peruenit. Quod dum ad hoc peragendum negotium, a quo retrahi [408 1Kb] eum nemo poterat, circumfuso atque circumsparso exercitu Mediolanum peruenisset, iuxta fluuium quod uitabilis  uocatur, quod [409 1Kb] quondam omnes ultramarinas diuitias cum flumine Lambro ab urbe usque in Padum sociatum nobis ut mater quotidie representabat, ubi non longe ab urbe castris et tentoriis infixis, fatigatus consedit. Unde per aliquot dies suum inibi recreans exercitum, ordinatisque signis atque legionum ducibus, in tertia die ut ciuitatem funditus demoliretur, omnes milites ac uniuersorum peditum cateruas ad preliandum per unamquamque portam ciuitatis uelut feras dimisit. Quibus dimissis, alius imperatoris amore, alius  timore eiusdem, alius muneribus et donis atque promissis, alius spe prede, alius ciuitatis opibus illectus, e quibus ipse suas animauerat gentes, alius ira odio ciuitatis imbutus, prout natura gentis sue exigebat, sonitu terribili inauditoque garritu  preliantes, primo aliquantulum ciues terruerunt, et cominus lanceas, sagittas ceteraque preliis congrua emittentes, incaute ex nostris multos feriebant. At nostri, ut erant edocti, portis et seris [410 1Kb] et anteportis turribus ualde munitis, quod anteportale uocatur consitum ante portas et triangulare, hostibus introitum claudens, et turribus muratis trecentum decem  , que in circuitu urbis ita dense erant, ut omnes [411 1Kb] qui eas custodiebant, ut uicini supersedentes [412 1Kb] , confabularentur, ualde munitis, primo iuxta archum triumphalem, quem [413 1Kb] Heribertus papilione superimposito et uiris fortibussuperimpositis mirifice armis, munitionibus, tormentis muniuerat, exercitui hostium uiriliter preliantes obuiati sunt. Et uidentes tantam gentium multitudinem  atque armorum inauditum audientes fragorem, ultra herbarum multitudinem eos extimantes, in primo ictu belli, cum hostes manu ad manum cursitarent, summo impetu tela emittentes aliquantulum sustiterunt. Interea nostri, cum eos paulatim qui in armis armorumque ictibus aut belli ingenio ualerent cognouissent, lanceis et ensibus, iaculis atque sagittis ceterisque bellorum ornamentis uelut misera animalia eos ubique dispersos trucidabant. Cum autem eminus ueniebant, unusquisque, prout diuersarum terrarum erat prouinciis uoces dissonas emittendo, summo impetu in nostros tela emittendo irruebat. Ob hoc enim nostri aliquantulum subsistentes, omnia telorum genera que possunt emitti, ab inimicis detorta recipiebant.  Itaque inimicorum telis callide exceptis, uiriliter sua arma regentes milites ac pedites, ut a magistris belli erant edocti, certatim ut erant ordinati suum locum custodientes, competenter et caute certabant. Nemo sine conscilio in hoste feriendo irruebat; nemo suum terminum sine graui hostium concursione aut uulnere deserebat; nemo hostem, etiamsi opportunum ad feriendum conspiceret, solus ex suis exiliens percutere audebat. At ubi bellum in aliquam grauescebat partem, et pondus eiusdem supereminebat, non omnes, sed legio ad quam qui super turrim astabat signum faciebat, ordinatis signis statim subueniebant. Propterea adunati ualdeque constricti hostes obnixe iam secure irrumpentes, alius ensem regens, alius lanceam manu tenens, Teutonicos  et ceteros hostes feraliter percutiebant; alius sagittis ceterisque tormentis ipsos percutiendo atque minuendo perterrefaciebat, alius ferreis uncinis hostes quos ad se trahere poterat, trucidabat. Demum sic facientes, multis inimicorum ferro trucidatis,  per aliquot dies equites cum equitibus, pedites cum peditibus preliati sunt. At milites, quorum uirtute atque animi scientia et corporis ingenio bella gerebantur, clanculo militibus audacissimis atque fortissimis centenis dimissis, ut hostes a quacumque parte possent inuadere, modo a leuo latere modo a dextero, modo in prima fronte modo retro, maxime cum bello laborabant, certantes quamplures occidendo, spoliis omnino dimissis, cursu rapido equorum lora reuertentes, regis exercitum undique conturbabant.

25. Factum [414 1Kb] est autem cum [415 1Kb] Eriprandus uicecomes  , miles milenarius e [416 1Kb] regali prosapia oriundus, ingenio animi et corporis uiribus ipsi regi preferendus, quasi gigas nostrorum exercitum multis strenuissimis militibus stipatus undique protegens, fortuitu, ut militibus in bello euenire solet, cuidam superbissimo Teutonico, imperatoris nepoti, Baiguerius nomine et ex ipsis natus, cum superuidendum hostium cateruas cum paucis adiret, obuiauit; qui, fidens uiribus atque nimie multitudini, se prius non gustaturum panem neque bibiturum uinum iurauerat terribilibus uerbis affirmans, quam ipsa sua lancea manuque propria ciuitatis fores ac eius seras ferreas feriret. Quibus uisis atque cognitis, et animis uelut leones commotis, ardentibusque oculis frendentibusque equis, quos ad bella decenter ut milites strenuissimi instruxerant, lanceis extensis immanem dantes fragorem concurrerunt. Sed cum sese mutuo milites  grauissimeque percuterent, fractis lanceis, equi et scuta uelut tonitrua perstrepentes sonum teterrimum dederunt; et ensibus ferire obliti, fere inuicem unusquisque per nasale cassidis alterutrum tenuerunt. Sic enim equitibus in unam concurrentibus partem, dominos suos deducebant. Interea Eriprandus pro patria pugnans, pro qua mori desiderabat, pro sua ac gente triumphans, ense sub mentone posito, truncata lorica decapitauit superbum, Dauid similis qui Uliam olim uiriliter detruncauit. Quo mortuo, pedites urbani eum rapientes truncatum, ad dedecus imperatoris uisceribus extractis, super arcum triumphalem ipsa uiscera in propatulo expandentes miserunt. De quo quidam ex nostris, primo cum regis exercitus innumerabilis  more locustarum terram [417 1Kb] cooperiens circumueniret,  scutis ambabus partibus ordinatis, incolumis quasi uolando sese deiecit. At rex Conradus ab omni spe frustratus, cum iam multos milites strenuissimos ac pedites innumerabiles contra uotum amisisset, se frustra per quindecim dies laborasse conspiciens, dolore graui dolori adiuncto, Dei ira multis grandinibus tam sursum quam deorsum trucidatus, Papia tendens [418 1Kb] , grauiter urbi minando aufugit. Terrore Dei ac ire desuper percussi, atque gladiis Mediolanensium potiti [419 1Kb] , ambarum plagarum flagellis demoliti, nemine persequente tanta angustia confusi fugiebant, quod multi milites multique pedites equorum pedibus attriti, morti sine hominum adiutorio incurrerent; inter quos Ugo marchio Transpadanus  , qui multis cum militibus ad destruendam urbem in adiutorio Conradi concurserat, ab equo cadens, quem ex nimia gentium densitate nemo adiuuare potuit, ungulis equorum attritus et ipse morti datus est. Factum est autem, cum rex per aliquot Papie dies sedisset, idem nimia ira imbutus, nescio quo ingenio Coriopicte  uenisset , omnia habens promiscua, diuina uidelicet et humana, in tantum ut suorum equis ecclesias implere permitteret. In quo loco ira diuina percussus, et nurus sua, multis mortuis, fulmine defuncta est  . Et idem tristis, omnibus elementis perosus, nurum suam [420 1Kb] balsamo perunctam secum deferens Teutonicam tetendit; ubi paucos moratus dies, graui egritudine detentus mortuus est .

 26. Post [421 1Kb] multum uero non tempus ciues suorum uictoria potiti inimicorum, ut genus agere solet humanum, hostibus hostes, amicis amici fidelissimi mala pro malis et bona pro bonis reddentes, curiose effecti sunt. Quin etiam pacem cum hominibus habentes, cum iam inimici undique deficerent, gladios in semetipsos ferentes, hostes sibimetipsis effecti sunt. Enim huius causa belli duces, qui hanc urbem animi scientia, corporis uirtute regere ac tutare solebant, per quandam negligentiam amisso dominio, fuerunt quondam; qui, prout eorum dignitas atque nobilitas exigebat, per tempora in palatiis iuxta ecclesiam sancti Protaxii  morantes, quicquid honestum erat, ciuitati curiose procurabant, et quod incaute fractum, studiose e sapienter consolidabant,  et quod iniuste actum in aliquo, continuo  per aliquam causam emendare et satisfacere iniuriantem procurabant. Presidium erant orphanis, adiutorium tribulatis, uiduis subsidium, paruulis nutrimentum, lex erant iniustis, iustitia perfidis, timorque latronibus. Omnes enim mercatores et rustici, aratores et bebulci, secure propria negotia agentes uictitabant, singula sua curantes; ecclesiarum et clericorum honoribus solliciti, prosperantibus uniuersis, in pace uiuebant. Non erat dignitas neque parentum munitio, que [422 1Kb] aliquem aduersus alterum iniuste agentem emendare, aut secundum ducum imperium renitentem defendere ac liberare curaret. Enim, preter tempora in quibus regum bellis aut inimicorum cateruis longe lateque dispersis strenuissime ac decenter insistebant, pacem et  gaudium humiliter ac deuote fruebantur. At postquam, nescio quibus de malis causis iam tantum percrebrescentibus, honorificentiam atque suarum dignitatum magnificentiam duces nouitiis [423 1Kb] capitaneis paulatim dederunt, maximis nudati honoribus, antiquorum et suorum parentum reuerentiam obliti, in honoribus, cunctis annulati sunt. Itaque uniuersus populus reuerentiam, et debitum quod [424 1Kb] ducibus impendere solebant, paucis capitaneis, qui [425 1Kb] duces sublimauerant, exigebant; maiora tamen ciuitatis ducibus manu et consciliis adhuc regentibus, capitanei ualuassores, ut securius noua dona tenerent, subelegerunt. Interea populus suorum malorum per diuersos ac uarios dominos mala uidens creuisse, durius habens dominium suorum  ciuium quam ducum quondam suorum, tentando euentus bellorum uarios, ab illorum dominio sese defendere ac liberare disposuit. Igitur Heriberto adhuc cathedram regente Ambrosianam, quem fortia ac grandia acta superborum principum et ipsius regis supradicti animi ingenio et militum suorum fortitudine uiriliter correpsisse cognouimus, bella grauissima in urbe, populo aduersus maiores pro libertate acquirenda preliante, quam olim parentes eius ob nimiam hominum raritatem amiserant, crudelissime adorta sunt. Propterea factum est ut, in quacumque urbis regione capitanei et ualuassores populum superabant, inhumaniter [426 1Kb] ipsum trucidabant. At populus, ut solet, sine misericordia iratus, magis mori diligens quam uiuere inhoneste,  ac dulcius iudicans mortem uidere quam uitam summo cum dedecore ducere longam, ubicumque ipsos armis et iaculis diuersis uincebat, uelut serpentes aut dracones crudelissimos per omnia mortificabat. Demum capitanei et ualuassores sese in urbe uidentes populo resistere minime posse, existimans [427 1Kb] populum fame et ferro multisque necessitatibus per nimiam obsidionem deuincere ac superare posse et antiquis redigi seruitiis, urbem secrete ac unanimiter exierunt. Quo facto populus uidens uitam in manibus fore, magis armis sperans  salutem quam ullis beneficiis, studio bellorum et ingeniis animorum curiose diu noctuque exardescens, paupertate fortis, pro acquirenda libertate fortissimus, diuitiis anxius, sed studiosior libertate, iaculis ac tormentis uariis diuersisque munitionibus omnique ingenio, quo sese a ciuibus hostes iam facti mortales liberare possent, operam dabant curialiter. Erat enim ductor atque illorum protector Lanzo nobilis et capitaneus altus, cuius conscilio animi atque corporis exercitationibus cuncta regebantur negotia. Capitanei uero circa urbem anteuardis ordinatis, ciuitatem ab uno miliario diu noctuque curiose uallantes, non ut ciues sed ut hostes exercebantur. Quibus Marciani et Seprienses auxilia prestantes, sex oppida in circuitu ciuitatis construxerunt,  et per tres annos omni die multis confecti bellis, innumerabiles occubuerunt. Quo in tempore si quem, ut in bello fieri solet, capere poterant, aut ipsum hostiliter interficiebant, aut in carcere obtrusus obscuro penisque attritus diuersis, omne quod habere aut per se aut per amicos poterant, ab illo durissime extorquebant. Similiter et populus, si per aliquos bellorum euentus aut aliquo animi ingenio, corporis tamen uirtute cooperante, de maioribus aliquos capere posset, quali populum pena trucidabant capitanei, tali pena pauloque grauiori decentissime illos honorificabant. Itaque his et aliis rebus capitanei animati, non erat dies, in quo tempore ipsi, ut dixi, aut ualuassores urbem non inuaderent. Sed iuxta murum ante urbis portas,  que per se quasi per naturam defendebant, balistas aut diuersorum generum machinam timentes, quin [428 1Kb] ipsos formidantes ciues serpentibus Ethiopie duriores, accedere non audebant. Ea tempestate, si aliqui de populo tirones, iam facti fortissimi, animis feruidi ac ira feruentissimi, mori aut occidere minime recusantes, ipsos fortuitu insequerentur, aut ut hostes grauissime feriebant, aut semetipsos defendentes in loca tutissima sese recipiebant. Iam enim ciuitas aliquot transactis temporibus fame, que ferro durior est, fere erat consumpta, in tantum ut pane uinoque omnino careret, nisi quantum infra ciuitatis ambitum aratores poterant metere et uinitores poterant cultura diligenti laborare; caro autem et pisces furtiui, homines  uero macilentos, prelio leues, animoque fortes, belloque ardentissimi. Si intus eam uideres, turribus atque palatiis desertis iam minantibus ruinam, Babyloniam potius diceres desertam quam Mediolanum, quondam regum sedes nobilium. Multis propterea e ciuibus clanculo fugatis, turres et ciuitatis murum, portas et anteportale et cetera ciuitatis munimenta, hominum exercitu mirifice ornata, studiose diu noctuque custodiebantur.

Idem per tempus Lanzo, ingenio prouidus, corporis uirtute laudandus, negotiis militaribus curiosissimus,  in angustus peruigii, de hostium uictoria sollicitus, cum iam sibi a nullo ex ciuibus subueniri posse demum comperisset, ac ultra capitaneis et ualuassoribus non posse resistere, mori paratus quam ciuitatem ac populum quamuis multitudine paruulum tamen fidei sue creditum hostibus tradere criminose: Dei et beati Ambrosii fretus suffragiis, conscilio tamen paucorum edoctus, cum Alberio, unus [429 1Kb] de ualuassoribus, qui socius cum ipso in passionibus semper permansit, ad Henricum imperatorem, qui nouiter, contra tamen Heriberti uoluntatem, surrexerat, sperans se eius imperiis pacem cum populo habere, auro et argento honustus curialiter tetendit. Qui cum in regis curia, ut nobilis ac de magna ciuitate oriundus, aliquantis cum  militibus uenisset, multis et magnis muneribus uiris palatinis circumsparsis studiose, honorabiliter susceptus est. Interea a rege Lanzo perpauca de Heriberti prosperitatibus interrogatus, perplurimum uero de urbis negotiis sciscitatus, in his compatiens, aliquantulum consederunt. De quo enim Heribertus, quia Henricus de Conradi progenie originem duxerat, quem memorando supra meis retexui descriptionibus, a regno contra quod eius uoluntatem sibi sumpserat, omnino dissentiens, ut alium Roma cum Italia regem haberet, sollicite operam dabat. Quapropter Henricus ultra omnes ipsum ad sui imperii dignitatem sibi infestari pari assertionibus [430 1Kb] comperiens, eum cum omnibus suis militibus suspectum habebat. Et ut ad urbis negotia redeam, que aliquantis  passa est temporibus transactis, atque omissis multis perturbationibus, breuiter Heriberti uoluntatem, qualiter nec fuit cum populo nec uoluntatem maiorum iuuit, edicam. Igitur Heribertus cum animos capitaneorum ultra modum in primis luxuria, auaritia, ceterisque malis artibus inreuocabiliter effrenes uidisset, et predicationibus multis, ut decebat tanto uiro, ipsos ut in patriis legibus permanerent, cottidie idem egisset, nec minis nec blanditiis aduersus populum animari potuit. Qui Dei amore uinctus et beati Ambrosii lacte cum populo nutritus, a magnis tamen parentibus altus, nec militibus qui urbem cottidie turbabant auxiliabatur, nec ciuibus obsessis nocere studebat; et sic nec uni parti nocebat, nec alteri subuenire curabat. At rex  Henricus cum sibi Italiam ob patris perfidiam infestatam multis cognouisset assertionibus, nec uniuersa eiusdem Italie sibi aduersantia per Lanzonem ac urbe Mediolanensium suis posse imperiis reintegrari, per interpretem dixit: »Quod si Lanzo fide ac euangeliis iure mihi iurando firmauerit quatenus infra ciuitatem Mediolanensium quatuor milia equites mei iuris sine malo ac prauo ingenio ad mei honorem recipiens immiserit, et illos usque ad mei aduentum, in quantum potuerit, de omnibus imperii mei adiuuauerit inimicis, et fidelitatem ab  uniuersis ciuibus suis mihi facere iisdem assertionibus promiserit, uniuersa quicquid de his negotiis poposcit, sub mei imperii pena circa tempus statutum implere non desinam, et omnes ciuium inimicos in eius et suorum uoluntate committens, omni excusatione remota, fideliter tradam, et uindictam quamcumque in eis exercere uoluerint, a me non recusabitur, et quibus pacem exercebunt, per omnia pacificus ero, et aduersus quos bella commouebunt, gladius meus conteret eos.« Cum hoc Lanzo audisset, et plus quam sperasset in mente sua cognouisset, ut erat uir magni ingenii magneque astutie, alacri animo promptoque corde, sperans magna multaque [431 1Kb] facta ex his consciliis facile adipisci, fide data atque accepta, temporibus ordinatis  consensit. Demum salutationibus datis et a rege uale dicto, letus quam citius potuit Mediolanum repedauit. Quo aduentante, cum iam huius rei fama ad populi aures peruenisset, letitia immensa et gaudium inextimabile cepit. Cum autem Lanzo Mediolanum uenisset, conciues honore decentissimo et laudibus immensis ipsum gratulanter susceperunt. Eodem die salutatione regis populo astanti uniuerso data, et in paucis Lanzo multa comprehendens, domo sua quasi regia ab amicis et famulis receptus est. Interea Lanzo paucis commoratus diebus, ut uir conscilio discretus, animo prouidus et conscilio astutus, cottidianis exercitationibus accuratissimus, uniuersa que ipse egit, quanti foret periculi sue parti aduersariorum, animo extuanti reuoluens trutinauit. Itaque  primo aliquantulum sese penitens anteacta fecisse, secretissime conuocatis aliquantis nobilibus, uniuersa que cum imperatore ob populi tutelam ac pacis stabilimentum egerit, seriatim notificando denudare sataguit; quinetiam quid augmenti uel quid detrimenti ipsi et uxores et filii ac ipsorum res a Teutonicis, gens, sine conscilio sine misericordia, passuri essent, ut quam citissime ad pacis unitatem cum populo omnibus antiquorum remotis negotiis uenirent, ob que ipsi usque modo pugnando hostiliter a populo exigebant, ostendisset, et dura ac aspera illis interserens uerbis, quasi fatigatus consedit. Cum autem hec omnia pars illa nobilium curiosissime uniuersa perscrutando, ut gesta forent, a Lanzone comperisset, animis per plurima diu distractis  diuersa, tandem ut salubrius illis Lanzo daret conscilium postularunt. Igitur Lanzo, omnibus preuisis consiliis ac bellorum determinatis periculis, conscilium dedit ut ciuitatem, quam ipsi impugnauerant, pacifice introgressi, que pacis essent cogitarent, que edificationes suorum et Italie totius forent, securius tractarent. De homicidiis uero ac rebus perditis, que in talibus solent euenire desidiis, ab utraque parte, quasi lance quadam uniuersa trutinans, iudicauit fore tacendum. Quid multa? Multis demum probatis consiliis, cum uxoribus et  filiis omnique substantia, reseratis tamen ciuitatis portis, uultibus illorum nimia uerecundia in terra demissis, homicidiis et opprobriis paulo antea inuicem cum populo condonatis, urbem introierunt.

27. Ea [432 1Kb] tempestate cum domnus [433 1Kb] Heribertus omnes fere iam uisitasset ciuitatum beati Ambrosii suffraganeos, quorum gratia Italiam circuiuerat, illos in omnibus bonis adhortans, Taurinum bonorum agmine clericorum ac militum copia strenuissimorum uallatus deuenit. Ubi cum per aliquot dies sedisset, cohortatus episcopum  et clerum ciuitatis, populum totius urbis, propheticis et apostolicis ammonitionibus, ut tanto decebat uiro, quandam heresim inauditam, que nuper in castello supra locum qui Monsfortis uocatur conuenerat,  audiuit  . Quod cum Heribertus audiuisset, illico iussit ex ipso castro hominem illius heresis, ut uerius rem ipsam cognosceret, sibi representari. Qui cum ante eius uultum uenisset, promptissimum gerens ad passionem animum, letus si uitam suppliciis grauissimis finiret, uultu alacri ad omnia respondere paratus astitit. At Heribertus cum ipsum tanta constantia paratum uidisset, seriatim ac studiose uitam et mores ac illorum fidem sciscitari cepit. Igitur licentia data ac silentio imperato, dicens Girardus adorsus est: »Deo omnipotenti Patri et Filio et Spiritui sancto gratias refero immensas, quod tam studiose me inquirere satagitis. Et qui uos ab initio in lumbis Ade cognouit, annuat ut sibi uiuatis sibique moriamini, et cum ipso per seculorum  secula regnantes gloriemini. uitam meam et meorum fratrum fidem, qualicunque animo ea sciscitetis [434 1Kb] , uobis edicam. uirginitatem pre ceteris laudamus; uxores habentes, qui uirgo est uirginitatem conseruat, qui autem corruptus, data a nostro maiori licentia castitatem perpetuam conseruare liceat. Nemo nostrum uxore carnaliter utitur, sed quasi matrem aut sororem diligens tenet. Carnibus numquam uescimur; ieiunia continua et orationes indesinenter fundimus; semper die ac nocte nostri maiores uicissim orant, quatenus hora oratione uacua non pretereat. Omnem nostram possessionem cum omnibus hominibus communem habemus. Nemo nostrum sine tormentis uitam finit, ut eterna tormenta euadere possimus. Patrem et Filium et Spiritum sanctum credimus et confitemur. Ab illis uero, qui potestatem habent ligandi et soluendi, ligari ac solui credimus. uetus ac nouum testamentum ac sanctos canones cottidie legentes tenemus.« Cumque hec et multa alia Girardus ingenio acutissimo  dixisset, quibusdam magna ac terribilia uidebantur. Interea domnus [435 1Kb] Heribertus eius astutiam et ingenium agnoscens prauum, de singulis uerbis que ipse predixerat, qualiter aut quomodo sentiret ac socii eius, euidenter aperire precepit, et maxime qualiter de Patre et Filio et Spiritu sancto sentirent; et [436 1Kb] preterea [437 1Kb] de singulis precepit aperire. Quo audito Girardus letabundus infit: »Quod dixi Patrem, Deus est eternus, qui omnia ut ab initio, et in quo omnia consistunt. Quod dixi Filium, animus est hominis a Deo dilectus. Quod dixi Spiritum sanctum, diuinarum scientiarum intellectus, a quo cuncta discrete reguntur.« Ad hec Heribertus respondit: »Amice, de Christo Iesu domino nostro, qui natus est de Maria uirgine, uerbum Patris, quid  dicis?« Respondit: »Iesum Christum quem dicis, est animus sensualiter natus ex Maria uirgine, uidelicet natus est ex sancta scriptura. Spiritus sanctus sanctarum scripturarum cum deuotione intellectus.« Heribertus: »Coniuges quare accipitis nisi ad sobolem procreandam, unde humanum genus nasceretur?« Respondit: »Si uniuersum genus humanum sese coniungeret, ut corruptionem non sentiret, sicut apes sine coitu genus gigneretur humanum.« Heribertus: »Peccatorum nostrorum absolutio in quo est? in apostolico, aut in episcopo, aut in sacerdote aliquo?« Respondit: »Pontificem habemus non illum Romanum, sed alium, qui cottidie per orbem terrarum fratres nostros uisitat dispersos; et quando Deus illum nobis ministrat, tunc peccatorum  nostrorum uenia summa cum deuotione donatur.« Heribertus: »uita uestra quomodo in tormentis finit?« Respondit: »Si nos per tormenta a malis hominibus nobis ingesta deficimus, gaudemus; si autem aliquando nos ad mortem natura perducit, proximus noster, antequam animam damus, quoquomodo interficit nos.« Cum hec omnia Heribertus auribus intentis audiuisset, tacite mirans, ceteris autem sua capita nutantibus: si in fidem catholicam, quam Romana ecclesia tenet, et baptismum, et uere Filium Dei, qui natus est ex Maria uirgine secundum carnem crederet, et illud esse uerum corpus et uerum sanguinem, quem sacerdos catholicus quamuis peccator per uerbum Dei sanctificat, eum sciscitatus est. Respondit: »Preter nostrum pontificem non est alius pontifex, quamuis sine tonsura capitis sit, nec misterium.« Quo audito, ut fama illorum erat, rei ueritas apparuit. Et mittens Heribertus quamplurimos milites ad illum Montemfortem, omnes quos inuenire potuit, cepit; inter quos comitissam castri  illius in hac heresi sentientem cepit [438 1Kb] . Quos cum Mediolanum duxisset, et per multos dies et per suos sacerdotes in fide catholica eos reintegrari desiderans laborasset, timens ne genus Italie huius heresi contaminaretur, perplurimum dolebat. At ipsi nefandissimi et a qua orbis parte in Italia fuissent euenti inscii, quasi boni sacerdotes cottidie tamen priuatim rusticis, qui in hac urbe eos uidendi causa conuenerant, falsa rudimenta a scripturis diuinis detorta seminabant. Quod cum ciuitatis huius maiores laici comperissent, rogo mirabili accenso, cruce Domini ab altera parte erecta, Heriberto nolente illis omnibus eductis lex talis est data ut, si uellent, omni perfidia abiecta crucem adorarent, et fidem quam uniuersus orbis tenet confiterentur,  salui essent; sin autem, uiui flammarum globos arsuri intrarent. Et factum est ut aliqui, ad crucem Domini uenientes et ipsam confitentes fidem catholicam, salui facti sunt; et multi manibus ante uultus missis inter flammas exilierunt, et misere morientes in miseros cineres redacti sunt.

28. Tempore [439 1Kb] quo hec agebantur supradicta, miraculum memoria dignissimum, nostrisque quod terris apparuit adhuc Heriberto corpore uitaque degente, et maxime quocirca hanc urbem Dei uirtute nactum est, ac eius operante misericordia uersatum est, calamo competenti edicam. Transactis enim annorum curriculis 25, in quibus famis pestilentia fere terram uniuersam attenuando gentes notas et ignotas inuaserat, et Heribertus archiepiscopus  uenerandus, prout supra dixi [440 1Kb] , in ueritate comperiens, ab introitu sui honoris diuina misericordia edoctus, elimosynas cottidie largiretur immensas, ut sui cursus finem Dei clementia approbaret, omnibus fidelibus et infidelibus diligenter ostendere curauit. uenientes autem aratores et bebulci cum [441 1Kb] terrarum sulcos diligenti cura solito more superassent, et sulculi cultoribus suis sinum ad debitum recipiendum per semina aperuissent, ut [442 1Kb] largius ac habundantius aratores semina sererent, quodammodo temporis amenitate ipsos adhortante, magnis exercitiis magnisque laboribus in iis operam dederunt. Itaque seminatis seminibus fugatisque a celo nubibus, cultores de die in diem serta [443 1Kb] rura manicantes circuibant. Interea [444 1Kb]  tantum a uentis siccata, nec celorum imbribus madida nec in iemalibus frigoribus desuper fusis pruinis astricta, sed puluerulenta quasi Aegyptiaca et infructuosa iacebat. Iam enim iemps transierat, et agrorum cultores digitis semina fusoque puluere discoperientes, ipsa sana et integra reperiebant,  ac si semper in uasis tutissimis ea seruassent. Quibus uisis seminibus omninoque ebetati ineffabiliter mirabantur. Igitur clerus et populus uniuersus, matrone et paupercule mulieres de Dei misericordia confidentes, orationibus, uigiliis ac ieiuniis necnon elimosynis Deum et sanctos eius cottidie et indesinenter supplicantes humiliter exorabant. Quibus per plurimos dies fatigatis, Deus, qui non patitur suos temptari ultra quam possunt ferre, clementie sue misericordia pietatis affectum [445 1Kb] , ut pater clementissimus, mitissime aperire ac pandere curauit. Cum enim quadragesimale ieiunium termino concurrente suo finis [446 1Kb] , palmis ac oliuis traditis fidelibus, accelerasset, et sacri baptismi fontes secundum beati Ambrosii ordinationem, quam  ipse Spiritu sancto amministrante ordinauerat, sanctificati fuissent, Dei misericordia patenter reserata, imbrem copiosissimam nubes primo leniter stillas subtilissimas mittentes effuderunt. Quo uiso quoue facto, summo tripudio uniuersi letantes ac diem sacratissimum summa cum deuotione celebrantes Deoque gratias immensas referentes letati sunt, gaudioque gauisi tripudiati sunt demum clementia Dei ad [447 1Kb] messem, quantam ullo in tempore summe fertilitatis collecta minime est.

29. Cum [448 1Kb] rex autem dominus noster celorum terrarumque creator Christus iehsu, qui omnia exaltat humilia omnesque superbos deprimit, diu ac tempora per multa Mediolanensium ciuitatem beati Ambrosii meritis super omnes Italie ciuitates clericis  militibus strenuissimis multisque sapientibus atque [449 1Kb] hedificiis imperialibus eleuasset: in morte preclarissimi sacerdotis atque archiepiscopi Heriberti, cum quo omnes ecclesie Ambrosiane ac clericorum eiusdem honores abierunt, malorum ciuium meritis exigentibus, ipsam compescere et comprimere disposuit. Quod cum [450 1Kb] assidue congruentissimis successibus maximeque cultibus diuinis religiosorum sacerdotum ac sapientissimorum ordinariorum copia in diuinis perflorescente scripturis, ecclesiam pre ceteris Ambrosianam eleuasset ac sublimasset ecclesiis, ipsos ordines, quos beatus Ambrosius ad Dei honorem ordinando instruxerat, meritis populi qui tunc aderat et futurus erat, in morte Heriberti quasi ad nichilum demolitus est. In  tantum enim Dominus ciuitatem ipsam meritis tanti uiri sublimauerat, ut, si dux aut marchio Italie totius iniuste aliquid aduersus alium siue de minoribus siue de maioribus ageret, et nimia eum superasset ui [451 1Kb] uirtute, uirga pastoralis ab Heriberto missa atque in loco siue in manso fixa fuisset, unde  orta dissensio erat, ab iniuriato humilibus [452 1Kb] precibus requisita concordia, continuo non adquiesceret superbus, nec ullam uim alteri inferre, donec res ipsa legaliter discussa fuisset, minime audebat.

30. Cuius [453 1Kb] in tempore lex [454 1Kb] sancta atque mandatum nouum et bonum e celo, ut sancti uiri asseruerunt, omnibus christianis tam fidelibus quam infidelibus data est, dicens quatenus omnes homines secure ab hora prima Iouis usque ad primam horam diei Lune, cuiuscunque culpe forent, sua negotia agentes permanerent; et quicunque hanc legem offenderet, uidelicet treguam Dei, que misericordia domini nostri Iesu Christi terris nouiter apparuit, procul dubio in exilio dampnatus per aliqua tempora penam patiatur corpoream. At qui eandem  seruauerit, ab omnium peccatorum uinculis Dei misericordia absoluatur.

31. Cum [455 1Kb] enim dominus ac noster redemptor atque saluator omnium Christus iehsu per multa iam tempora antecedentia beati Ambrosii omnes ecclesiasticas ordinationes, quas ipse cultui diuino ad Dei honorem opere decentissimo, prout cuicunque rei competebat, ornauerat prediis [456 1Kb] , atque miraculis sue maiestatis dextra exaltauerat, quasi hec omnia obliuioni iam tradita fuissent, in baculis gloriosis summi antistitis Ambrosii per summum miraculum tamen tempore beati Heriberti archiepiscopi declarare curauit, necnon in quante reuerentie quanteque diligentie uniuersis fidelibus, qui modo sunt et qui futuri sunt, Ambrosianicos actus  omnes forent, inaudito et inuiso miraculo humiliter propalare curauit. Euenit itaque quod baculi sancti Ambrosii, cum quibus tamen iuncta uirga pastorali penitentiales et ipse in ecclesia Dei trahere, quamdiu in hac uita uixit, solebat, furtim per latrocinium casu sublati sunt. Quibus a sacrilegis fractis, argento et auro, e quibus baculi erant circumdati honore et reuerentia beati Ambrosii decoratis, sacrilegi ligna eorum nudata in quodam turpissimo secessu, ut amplius minime inuenirentur clanculo immiserunt, auri uero et argenti lamas cuidam aurifice artis magistro, simulantes hec a quibusdam Allobrogis emisse, ut semotim delinquarent, aurificis mercede apretiata, contulerunt. Igitur fornace iam accensa  [457 1Kb] et sacrilegis superastantibus, aurifex auri laminas [458 1Kb] super candescentes carbones manu tenens misit. Quibus missis maleque aquisitis carbonibus superimpositis, continuo imperio Dei fornace urgente, ab igne prosilierunt. Quas magister ac sacrilegi colligens, in fornace easdem super carbones curialiter misit. Demum ignis, uoluntate diuina operante, ipsas grauius laminas [458 1Kb] emisit. Tandem magister commotus,  primo omnino ignorans qua de causa ista insolito aduenirent, quod amplius non uiderat, arrepto malleolo nimia ira commotus uniuersas in unum constringens laminas [458 1Kb] ignem misit in ipsum. At Deus cum iam beati Ambrosii meritis furtum per sacrilegos actum pandere curaret, et ultra illorum perfidiam non patiens, super magistrum et super sacrilegos lamine sonum grande ferentes et terribiliter salientes apertissima Dei ira ipsos in uultibus misere combusserunt. Que uisio omnes qui ad hec uidenda iam antea conuenerant, aurificis domestici ac uicini eiusdem, ut erant lamine uenerande testificantes, sacrilegos ipsos dentibus stridentes uoce grandi uocitabant. Itaque conuocatis aliquantis huius urbis nobilibus, carcere obscuro, ubi damnati  solebant concludi, penis attriti diuersis durisque uinculis colligati redacti sunt. Quin etiam induciis usque mane [459 1Kb] illorum uite donatis, aut illis quomodo adinuenissent ratione apertissima confiterentur, aut lignis altissimis suspensi durissime punirentur. Enim hoc sacrilegium nec a custodibus secretarii factum esse erat compertum, nec ciuibus ullis reseratum. Quid multa? Sacrilegi, procul dubio cognoscentes sese morti subito incursuros, si quod Deus paulatim fidelibus beati meritis Ambrosii reserabat, ipsi omnino denegarent: paucis conuocatis sacerdotibus, fide pro salute illorum accepta, uniuersa qualiter ipsi egissent seriatim illis aperuerunt; quin etiam locum ipsum, in quo per semetipsos ligna [460 1Kb] eorumdem baculorum immiserunt, uerbis  apertissimis narrauerunt. Hoc audito sacerdotes nimia reuerentia commoti fere angustiati sunt. Interea quidam animo cupienti clericus cursu uelocissimo ad locum teterrimum et a sacrilegis predictum, ut ligna uideret, non ut inde ipsa traheret, cucurrit; qui intro aspiciens, ligna ipsa rupta ac pendentia uidit, ut nec a ceno sordidabantur nec ab ulla parte tangebantur. Cum autem hoc in ueritate, quod clericus inuenerat, sacerdotes inuenissent, conuocato populo uniuerso continuo hec omnia seriatim notificauerunt. Itaque populus omnesque clerici Deo et beato Ambrosio gratias referentes immensas, cognoscentes hec ut erant facta per ordinem, letati sunt. Et baculis usui pristino reintegratis, auro argentoque circumdatis, ruptura quam maligni fecerant  non apparente, in Deum gauisi sunt.

32.  Reuolutis [461 1Kb] annorum multis curriculis, in quibus domnus Heribertus cathedre Ambrosiane decentissime ac pro tempore in cunctis ecclesiasticis officiis strenuus ut operator florueratsumma pars nobilium maiorum militum, que usque ad illud tempus ecclesie ac clericorum tutamen  fuit, ad se uocari precepit. Qui hec beneficia ecclesiarum ac beati Ambrosii episcopatum commendans, pro quibus multotiens uiriliter pugnauerant, quam magnifice eos adhortabatur et dicebat, si pro beneficiis ecclesiarum a perfidis liberandis morti opprimerentur, tantum illis ualere, quantum mors sanctorum illis ualuit. Demum cum iam sui corporis cursus temporanee fini accelerare uidisset, multis prediis multisque castellis primicerio suisque omnibus sacerdotibus decumanis ceterisque ordinariis maioribus et minoribus dedisset, multisque monasteriis pro uniuersorum christianorum animabus maximeque pro Ambrosiane ecclesie defensoribus ac dilectoribus nec non et sua ordinatis, aliquamdiu tamen egrotus quieuit. Interea conuocatis sacerdotibus  ac diaconibus, summa cum deuotione omnium peccatorum penitentia accepta atque confessione coram omnibus facta atque absolutione a sacerdotibus per impositionem manuum Spiritu sancto cooperante donata, sanctam eucaristiam humiliter ac deuote suscepit. Hoc facto letis sacerdotibus et leuitis ceterisque qui aderant exitum beate anime psalmis uenerabilissimis expectantibus, ut Deo eius animam et angelis commendarent, mortem temporaneam, non eternam, fretus Dei et beati Ambrosii subsidiis expectabat. Dum hec agebantur, Ubertus qui et cancellarius eiusdem erat, oculis lacrimosis crebrisque suspiriis omnia que domnus Heribertus sibi fecerat bona reminiscens, grauiter tristabatur. Quem cum Heribertus uoce qua poterat, per omnia  ob que ploraret inquireret, ille respondens: »O uenerande pater, Italie honor, orphanorum pater, clericorum tutamen, sacerdotum ornamentum, uiduarum, pauperum et mercatorum protector, usque modo ecclesie totius Ambrosiane tam longe quam prope, tam in diuinis quam in humanis uirilis defensor, quo pergis? Cui, pater, qui tibi cequari poterit, dimittis nos?« Ad hec uerba nisu quo poterat Heribertus respondens dixit: »Frater carissime, si me umquam dilexisti, noli contristari; ego enim ad pedes beati Ambrosii mei et uestri patris securus pergo.« Migrauit autem [462 1Kb] beatus et dominus Heribertus ad Dominum 17. Kalendas Februarii 1045, et sepultus est ad Sanctum Dionyxium, cuius monasterium et ecclesiam ipse ad Dei honorem  et beati Dionyxii exaltans magnificauit et multis prediis multisque honoribus eam ditando et honorando sublimauit.

 33. Post [463 1Kb] cuius obitum cum solaris annus fere decem menses generi humano more solito amministrasset , et domnus Heribertus cura diligenti humatus fuisset, et aureus solis Christi [464 1Kb] axis estate se iam uertente calore amisso suo cursu solito recedisset [465 1Kb] , seruata lege temporis, in quo omnium hominum corpora anima amissa ultra modum putrescere humani generis fragilitate solent: monachi quos ipse inibi ordinando consecrauerat, quadam ira commoti, maxime quia bona que domnus Heribertus ecclesie sancti Dionixii et illis donauerat, a perfidis sine iure et sine lege inuadebantur, discooperientes ipsum archiepiscopum Heribertum, ut illi quasi sese lamentarentur, summo lapide quo claudebatur eruderato ciuium uisibus ad spectandum  dederunt. Erat enim beatus Heribertus tantis reuolutis diebus post obitum eiusdem uultu candido, oculis paululum apertis, qui ante omnia membra solent mortuis marcesci hominibus; manus eius ita uirgam pastoralem, quam uiuus ipse erexerat, tenebat, quasi anima eius adhuc esset in corpore; stola uero et omnia episcopalia, e quibus ut tanto decebat uiro indutus erat, ita sana et nitida fulgebant, quasi in capside tutissima permansissent. Igitur huius rei fama per urbem uolante, uniuersi ciues nimia ira commoti, quasi fulminibus multis atteri ac grandinibus multis deuastari sese uiderent, cursu uelocissimo ad sancti Dionixii monasterium concurrentes, monachos omnes quos inuenire potuerunt, sine ulla interrogatione, ut populus solet sine misericordia  motus, uerberibus multis ac manu dilaceratos fere usque ad mortem trucidarunt. In altero uero die miro honore cleri et populi, omnibus perditis restauratis ac inuasoribus in populo uniuersa refutantibus, quasi nouiter migrasset ad Dominum, in eodem loco circa Kalendas Octobris conditus est, et ferro et plumbo a quatuor partibus eius sarcofago colligato, usque ad diem Domini in pace Deo opitulante quiescet [466 1Kb] .

34. Cum [467 1Kb] omnia ad suum uadunt interitum, ac dilapsa suum non iterant [468 1Kb] cursum, seculi fine cuncta ad occasum uoluente, et summis diu stare negatum fuisset, summa et diuina uniuersa celestia et humana regente prescientia: clerus Ambrosianus fere ipsa cum ecclesia, que per multa tempora clericorum  suorum conatibus, ymnis ac symphoniis curiose ante Deum cottidie consonantibus magnifice steterat, nec non militum et populi uirtutibus inter  ceteras uirtutes longe lateque floruerat, in recessu beati Heriberti quasi pastore destitutus, ciuium malorum meritis tam clericorum quam laicorum seuissimis dissidiis interuenientibus, fere ad nichilum redactus esse perspicitur, in tantum et in tam paruo tempore ita anichilatus est, ut, si ipse sanctus Ambrosius modo superueniret corpore, nec clerum nec ciuitatem ipsam testaretur fore, in qua cum adhuc uiueret episcopatum rexisset. At cum reminiscor e quanta magnitudine quantisque honoribus clerum ipsum negligentia sui cecidisse, e quibus beati Ambrosii ecclesia lucidissime ac diu perfloruit, lacrymis modo perfusis uelut filius de sua matre et mortua deplorans, cuius auxilio cuiusque sustentaculis ceterisque nutrimentis alitus fuerat, multisque  singultis pectus conquassantibus meum, que meis euenere temporibus, non per omnia sed per aliquas particulas posteris, ut se a talibus custodiant eloquar.

35. Sed [469 1Kb] priusquam [470 1Kb] ea in quibus animus intendit dicam, paucas ordinationes que usque ad exitum domni Heriberti mire constitute fuerunt ac nitide permanserunt edicam; sed numquid secundum quod pre ceteris eminens ualebat, posteris fidelibus narrando ac scribendo quiuero ostendere? Minime certe; nam ut omnia non omittam, ab ecclesiarum rectoribus ac magistris, qui ipsos et populum in dilectione Dei et proximi rexerant, et qualiter in diuino officio studiose insistebant, et subditos ut curialiter cultibus diuinis die ac nocte operam darent  admonebant et adhortabantur, enucleatius pandere et aperire curabo. Igitur ecclesie beate Marie, que huius archiepiscopatus secundum Domini caput extitit et Deo annuente semper existet, que Hyemalis usque hodie uocatur, ut beatus Ambrosius ordinauerat, archiepiscopatu [471 1Kb] uita et nomine uenerandus Wibertus preerat, qui cantu ac scientia Ambrosiana funditus doctus, necnon diuinarum literarum peritia preditus, cottidie ferulam superius et inferius corio ornatam manu propria tenens, omnes cura uigilantissima custodiebat. Quem ordines omnes tam maiores quam minores clerici ex debito ut patrem timentes et ut fratrem amantes uenerabantur. Cottidie enim regebat et emendabat officia ecclesiastica, et, si opus erat, puerorum ordinem aut per se aut per  magistros uiros corripiebat. Intentus maxime circa ipsos quos ad sacros ordines recipiebat, tam de urbanis quam de plebibus, adiuncto tantum primicerio studiose singulos sciscitantes, si cantu, lectione ac aliis bonis moribus ornati fuissent, necnon si essent sine crimine, si unius uxoris uiri, aut uirgines, aut si in uirginitate permanere possent, aut cum uxore degere ualerent. Si autem in uirginitate uxorem aliquis non habens permanere non posse fateretur,  humanam ac fragilem naturam sciens restringi non posse nisi Dei misericordia adiutus, continuo in testimonio bonorum uirorum secundum legem humanam, licentia a pontifice accepta, uxor tamen uirgo illi desponsabatur; unde apostolus: »Qui se non continet, nubat .« Et unusquisque excepta causa fornicationis suam uxorem habebat; qua accepta non minus uenerabatur et amabatur, quam si sine uxore idem degeret; quoniam qui sine uxore uitam in sacerdotio agere uidebantur, uiris uxoratis ordinis utriusque, ne ab illis inhoneste circumuenirentur, semper suspecti erant. Usus enim ecclesie totius tam Latine quam Grece per tempora multa sic se habebat: sacerdos, qui unius uxoris uir inueniebatur ac sue domui ac familie bene profuisse a  fidelibus compertus fuisset, ad episcopatum summa cum deuotione multis fidelibus laudantibus promouebatur. Quicumque enim ex clero concubinarius inueniebatur, cuiuscumque ordinis foret, ultra non promouebatur; iudicantes grauissimum peccatum esse, de quo dicit apostolus: »Qui adheret meretrici, unum corpus efficitur .« Qui autem nec etate nec scientia nec bonis moribus pollebant, ut studiose a magistris que necessaria erant discerent, benigne adhortabantur, quatenus ad hoc officium recipiendum quandoque Deo uolente uenirent, meliusque informati apparerent. In choro uero archidiaconus et archipresbyter, unus ab una chori parte, alter ab altera, chorum ipsum regentes religiose, ut psalmos, ymnos, cantus ceteraque diuini  cultus officia ordines ceteri psallerent, curialiter die ac nocte insistebant. At si eorum unus inhoneste aut cantaret, aut legeret, aut staret, aut mussitando in choro alterutrum uerbosaret: aut sese continuo a uitio in quo peccabat emendabat, aut extracta interula in secretario uirgis ab archidiacono uellet nollet emendabatur [472 1Kb] . Non erat enim homo qui ipsum de eius manibus eripere auderet, quamuis ille qui scopabatur aut de marchionibus aut de comitibus aut de capitaneis natus fuisset. Itaque officia ecclesiastica in omnibus timore ac reuerentia horum religiose ac curialiter die ac nocte celebrabantur. Nullus enim sine candida toga chorum intrare audebat, nullus sine caputio birri capite uelato intrare chorum audebat, nullus horum inhoneste gradiens  intrare audebat, nullus balbutiens lingua de aliquo officio sese intromittebat, nullus clericus indumentis diuersis uestiebatur, nullus laicalem habitum aut in birro aut in uestibus aut in calceamentis sumere audebat. Quid multa? Omnes ita uiuebant in domibus propriis, quasi in alienis, circa diuina officia solliciti, circa usus ecclesie et suorum accuratissimi. In tantum enim in clericali habitu longa seculi uetustate ac usitatione,  multis transactis temporibus, uultu, habitu, incessu erant nutriti, ut si aliquem chori Ambrosiani totius in Burgundia [473 1Kb] aut in Teutonica aut in Francia literarum studiis deditum inuenires, etiamsi non ultra uidisses, de huius ecclesie usibus aliquantulum notus sine mora huius esse ecclesie affirmares. In eadem denique ecclesia ferule decem, unaqueque suum et proprium ordinem erga subditos die ac nocte custodientes, a magistris studiose regebantur; quarum due extra chorum manentes, a magistro beati Ambrosii scole et a uicecomite, laicus laicos et ipse regens, tenebantur. Sacerdotes 24 ordinis maioris, diacones 7, subdiacones totidem, notarii multi, lectores ecclesie pondus portantes docti cantu, lectione, psalterio 18 [474 1Kb] . Preter horum ordines  12 sacerdotes decumani, uidelicet ordinibus de decumanis uiri boni testimonii boneque fame. Hii officium prestabant in yemali ecclesia, et hec in estate agentes, que necessaria erant [475 1Kb] populo manicanti  . Custodes 16 boni uiri ac in omnibus ecclesiasticis officiis curialiter eruditi. In scola sancti Ambrosii decem uiri clerici, tamen cum ipsis mulieres iam senescentes, uestibus corporis et capitis ornamento mutate totidem, panem et uinum pro populo uniuerso cottidie offerentes. Hii omnes cottidie Dei seruitio et beate Marie ac urbis uniuerse persistentes, suum officium per singulos dies Deo et populo desideranti persoluebant. Scole uero, ubi cantus magistri ad docendos pueros cottidie conueniebant, in atrio ante ipsius ecclesie regias due  erant, que ab archiepiscopo, cum opus erat, mercede data nummorum, scolares a magistris emendabantur [476 1Kb] secundum quod Ezechiel propheta dicens affirmat: »Extra portam interiorem gazophilacia cantorum .« In atrio interiori, quod erat a latere porte respicientis ad aquilonem, philosophorum uero scole diuersarum artium peritiam habentium, ubi urbani et extranei clerici philosophie doctrinis studiose imbuebantur, erant due, in quibus ut clerici qui exercitiis tradebantur curiose docerentur, longa temporum ordinatione archiepiscoporum antecedentium, stipendiis a camerariis illius archiepiscopi, qui tunc in tempore erat, annuatim earum magistris honorifice donatis, ipse presul multoties adueniens, seculi sollicitudines a  quibus grauabatur, a se depellebat, ac magistros ac scolares in studiis adhortans, in palatiis sese demum recipiebat Ambrosianicis. Preterea senodochia, e quibus alia suscipiebant clericos peregrinos, alia mulieres tantum pauperes et peregrinas, alia infantulos qui ante ecclesie ianuas a parentibus qui eos nutrire ac fouere minime ualebant nimia paupertate attenuati, mittebantur, et mercede ac stipendiis  obstetricibus ordinatis pueriliter alebantur. At sacerdotibus uniuersis hanc urbem incolentibus magister preerat, qui primicerius et cepiscopus uocatur, cui urbis totius ac plebarum omnium sacerdotes humiliter ac deuote obediebant; quibus ipse, quamuis de populo natus, tamen Deo et hominibus carus, pro tempore in loco qui presbyterium uocatur congregatis, diuine legis ac fidei catholice mandata curiose docendo pandebat: Qui etiam subditorum meritis exigentibus, sepe prout Deus illi administrabat, Dei dilectionem et proximi caritatem, sine qua nemo placebit Deo, ceteraque arma iustitie, quibus armati stare possent ac aduersariis resistere ualerent, aperiebant. Preter enim cetera sacerdotalia officia, quibus curialiter decem prelati  supradicti insistebant, sacerdotes omnes urbani uirgam cottidie preter quadragesimam deuote in manibus deportabant, que rotunda atque leuigata honore decentissimo rectitudinis et apicem irreprehensibiliter tenebat, et ab omni macula polita, inferius lamina circumdata, clauum acutum stringens, uim regiminis ipsis sacerdotibus ostendebat, quatenus uirge illius rotunditas, rotundam et conglutinatam caritatem ac perfectam mutuo Ambrosiani sacerdotes haberent, administrabat. Quicquid enim sanum est et rotundum, scissuram non habens, perfectum est, de qua diuina scriptura clamat: »Deus non habitat in scissuris montium; et caritas que multitudinem peccatorum cooperit, una et perfecta est, de qua dicit apostolus: Caritas patiens est,  benigna est, non querit que sua sunt, non emulatur, non agit perperam, non inflatur, non ambitiosa, non cogitat malum, non irritatur, non gaudet super iniquitate, congaudet autem ueritati, omnia suffert, omnia credit, omnia sperat, omnia sustinet, caritas nunquam excidet ;« de qua dicit Gregorius  : »Qui sine caritate uirtutes congregat, quasi uentum in puluerem portat.« Caritas quam Deus erga humanum genus babuit antiqui parentis peccato emersum [477 1Kb] , ipsum hominem factum in cruce leuauit; et caritas que in cruce Deum leuauerat, ipsa homicidis Iudeis indulgentiam seminabat, dicens: »Ignosce illis pater, quia nesciunt quid faciant .« Ac eadem sanctum Stephanum caritas amauerat [478 1Kb] . Per hanc enim  caritatem inuicem seruiebant, de qua dicit Apostolus: »Per caritatem inuicem seruite .« Unde ueritas ipsa: »In hoc cognoscent omnes quia mei estis discipuli, si dilectionem habueritis ad inuicem .« Clauum in uirga deferebant acutum, ut peccatores et sceleratos uerbi Dei disciplina sedule ac deuote stimularent. Unde sapiens Salomon loquitur dicens: »uerba sapientis quasi stimuli, et  sicut claui in altum defixi .« Recta erat uirga, quoniam sub episcopum populum Dei regebant. Recta erat, quia scripturarum rectitudinem tenere debebant. Recta erat, quia fidei catholice regulam per rectitudinem bone operationis ac perseuerantie tenebant. Recta erat, quia senes sustentabantur per sustentamentum bone predicationis, iuuenes refouebantur per correctionem discipline. Recta erat uirga, quia subtus acuto ferro terram scindens, corda dura a peccatorum mole grauata ad penitentiam reuocans stimulabat; de quibus stimulis dicitur per Salomonem: »uerba sapientis quasi stimuli, et sicut claui in altum defixi.« Recta uirga erat illa, quam ad similitudinem uirge illius nostri sacerdotes in manibus deferebant, de  qua Dominus suis discipulis ait: »Nolite ferre aurum nec argentum aut in zona es, nisi uirgam tantum [479 1Kb] .« Recta uirga erat, que timpum uirge illius gestabat, que olim uirgas Aegyptiorum magorum, Pharaone astante rege durissimo, deuorauit. Quoniam sicut Moysis uirga digito Dei operante magorum illorum fantasticas uirgas anichilauit, ita nostrorum sacerdotum uirga gentilium idola annullauit, et eas illico aurium audito christicolas fidelissimos ad Deum conuertendo effecit; de quibus Dauid manu fortis in Domini persona dixit: »Populus quem non cognoui, seruiuit mihi, obauditu auris obediuit mihi .« Beata et recta uirga nostrorum sacerdotum, cuius similis in mundo, in cantu, in ornatu, ceterisque cultibus  diuinis minime habetur, que illius uirge timpum tenebat, que olim populo Isrelitico petram Oreb percutiens aquas fluentissimas uenis largissimis manantibus propinauit. Recta uirga illius sequens imaginem, que quondam populo Ebraico, cum iam saluti sue, Pharaone et exercitu insequente, iam iamque desperasset, per Moysem spiritu Dei operante mari ter percusso ter aperuit, et Pharaone cum eius [480 1Kb] exercitu, undis animi [481 1Kb] clausis, mari submerso, uiam salutis ignea columpna antecedente aperuit. Unde et recte prophetarum eximius Dauid dixit: »uirga enim tua recta est, uirga regni tui ;« et item: »uirga tua et baculus tuus ipsa me Domine consolata sunt .« Si enim eos in sanctorum natalibus maxime ad  psallentium, quod apud Romanos uocatur processio, superuenires, uestibus nitidos, honestate ac deuotione laudabiles, magis diceres episcopos quam sacerdotes urbanos. Ordinarii uero archiepiscopum antecedentes, diacones subdiacones, sacerdotes et  quamplurimi notarii diuersis ita splendebant ornatibus, quasi angelorum chori multis cum Dei uirtutibus hominis formam habentes apparerent. At layci omnes unum dominum, laicum tamen, habentes, qui baculum ferule uni, unus qui decem regebat sacerdotes, ita uenerabantur, quasi Dii essent apertissimi; de quibus propheta: »Ego dixi, Dii estis et filii Excelsi omnes .« De quibus ordines uniuersi tam clerici quam laici, cum opus erat, emendabantur. Et cum negotium alicuius rei exigente aliqua grauescente molestia, uel ut iuuenum uel maiorum uitia resecarentur, uniuersi ordines Dei amore uirgis aut sacris amonitionibus deuote emendati inuicem consolabantur; de quibus uirgis et baculis propheta dicens clamat: »uirga tua et  baculus tuus ipsa me, Domine, consolata sunt.«

36. Interea [482 1Kb] omnes urbani sacerdotes in manibus dexteris anulos cotidie deferebant, quatenus ecclesie sponsos sese ostenderent, et diuinarum literarum peritiam habentes, sincere fidei signaculum et expressio ueritatis omnibus fidelibus religiose apparerent. Unde [483 1Kb] beatus magister et doctor Ambrosius in tractatu  quem ipse super Lucam scripsit, dixit: »Anulus quid est aliud, nisi sincere fidei signaculum et expressio ueritatis. Qui autem anulum habet, et Patrem habet et Filium et Spiritum sanctum, quod significat Deum [484 1Kb] , cuius imago Christus, et dedit pignus Spiritus [485 1Kb] in cordibus nostris, ut sciamus anuli [486 1Kb] istius, qui in manu est datus [487 1Kb] , signaculum, quo  cordis interiora factorumque nostrorum mysteria [488 1Kb] signantur. Igitur [489 1Kb] signati sumus, sicut et legimus: Credentes in quod [490 1Kb] signati estis Spiritu sancto.« Cetera uero clericalia ornamenta nec non et calceamenta ab omnibus laicorum ornatibus euidentissimis argumentis erant diuersa. Et auream mediocritatem retinentes, uicinis cari et ciuibus uniuersis dilectissimi, in cunctis prosperabantur negotiis et in omnibus obediebantur disciplinis. Dei enim amore ac antiquorum parentum remediis in urbe huius non erat, qui omni anno secundum posse suum non reciperet sua in domo summa cum deuotione ad reficiendum duos sacerdotes, aut quatuor, aut duodecim, aut plures, attendentes illud euangelicum: »Qui uos recipit, me  recipit, et qui me recipit, recipit eum qui me misit .« Et ut prophete mercedem acciperent, magna cum humilitate et caritate ipsos recipiebant  . Itaque his et aliis misericordiarum multarum elimosynis, si quid offensionis laicis  inherebat, et sacerdotibus illos moribus bonis imbuentibus soluebatur. Caritas que multitudinem peccatorum cooperit, uniuersos omnibus bonis affluentes ut mater tuebatur. Preterea etas sine bellorum incursionibus gentium uicinarum aut hostium extraneorum motionibus, in uiris aut mulieribus perfecta integra atque iocunda erat. Et quamuis per paucula tempora antecedentia otio uacabant, libidini aut uariis cupiditatibus minime insistebant. Tanta enim circa uirorum et mulierum precordia erat constantia, ut nemo nisi suam uxorem  aliam cognosceret. Et prius, quod incredibile uidetur, triginta annorum uiri et mulieres erant, quam sese negotiis coniugalibus traderent; unde homines ac femine integri, fortes atque perfecti, si inuenirent hominem duorum pedum aut trium, hunc non hominem, sed monstrum iudicabant. Aetas integra sana ac opibus uniuersis habundans; tempus habile, pacificum, iocundum, amenum, caritatiuum atque salubre nobis in omnibus gentibus, quorum in nostris finibus resonabat.


 EXPLICIT LIBER SECUNDUS [491 1Kb] .



INCIPIT LIBER TERTIUS. [492 1Kb]


 1. Quandoquidem multa mei animi desiderium per diuersa trahere conantur, et multis mei animi uel ordinis quassatus tribulationibus, quas ipse iniuste a malis christianis, si fas est dicere, perpessus sum, ad ea que ego iam meis tabulis cardinalibus ad posterorum tutelam denotata esse recolo, ceteris pretermissis que occurrunt causis, incessanter redire curabo. Sed quoniam ecclesiastici ordinis multos quodam fastidio nequissime pigritie tediatos cognosco, qui in posteris multa sacrarum scripturarum rudimenta ostendendo tradere potuissent, quibus sese a pseudosacerdotibus defendere ac liberare potuissent, minime operam dederunt. Qui dum falsas predicationes per simulatam castitatem ac ficta ieiunia, caritatem habere sese omnino  simulantes, donis, priuatis diuitiis, in domibus uiduarum aut in angulis platearum predicantes, gladios acute subministrant acutissimos; de quibus prophetarum eximius [493 1Kb] : »Ut sagittent in obscuro rectos corde ; dentes eorum arma et sagitte, lingue eorum machera acuta ;« de quibus Dominus: »Attendite a falsis prophetis, qui ueniunt ad uos in uestimentis ouium .« Alligant onera grauia et importabilia,  digito autem suo nolunt ea mouere; soluendos ligant, ligandos soluunt, et predicatione subtili uiduarum in quadam plurima bona diripiunt; de quibus beatus Ambrosius in sermonibus dicit: »Nihil interest apud Deum, utrum ui an circumuentionibus quis res alienas occupet, dum quoquo pacto teneat alienum.« Et item propheta: »ueh uobis, qui decimatis mentam et ciminum et anetum , et percutitis pugno impie.« Hi sunt enim, ueritate attestante, qui prouocant iram Dei, de quibus sanctus Gregorius: »Deteriores sunt qui prouocant iram Dei, quam qui merentur;« a quibus ciuitas Ambrosiana multa per tempora libera, modo malorum ciuium meritis obsessa, diuinarum literarum ac scientiarum multarum margaritis uelut porcis  proiectis, contaminata et maculata est. Ecclesia enim Ambrosiana Domino annuente sapientibus sacerdotibus, leuitis ac subdiaconibus, super ceteras Asie abundabat ecclesias; unde in prouerbium dictum est: »Mediolanum in clericis, Papia in deliciis, Roma in edificiis, Rauenna in ecclesiis.« Sed multotiens aduenire solet ut quanto sapientiores sunt multis, tanto suis exercitiis posteris minus prouidentes, hanc miseram uitam quasi indocti et imbecilles  per silentium misere transcurrunt, et qui uigilando, laborando et scribendo aliis prodesse potuerunt, ut animabus suis quandoque sitientibus aquam prepararent uiuam, minime satagerunt; de qua caritate et misericordie aqua Dominus ad Samaritanam loquitur dicens: »Qui biberit aquam quam ego do, fiet in eo fons aque salientis in uitam eternam .« Sed ego homo quamuis tantillus, angustiis et tribulationibus lassatus, fretus ut credo posterorum meorum meritis, qui hec uidentes cognoscent me ad suarum dignitatum laborasse honorem, ad inceptum festinare aggrediar [494 1Kb] .

2. Igitur [495 1Kb] prefinitis ac determinatis archiepiscoporum nostrorum causis, quas ego multo sudore multoque labore antiquos sciscitando omnes, ueritatem  tamen amantes, curiose repperi, ac ciuitatum Italie totius librorum paginas rimando fere scrutatus sum, et prout potui multa in breui comprehendens, meis cartulis subscripsi; nunc ad historiarum seriem redeam, quam legis peritus aliquis, prout fuit et in ueritate comperi enarrare.

3.  Aliquantis [496 1Kb] diebus post preclarissimi Heriberti decessum transactis, ciuium uniuersorum collectio adunata est. Ob quam causam ciuitas coadunata sit, mihi narrare opere pretium est. Ciuibus [497 1Kb] enim conuenientibus in unum tam clericis quam laicis, longas soluentes orationes in populo, quatenus de acquirendo et eligendo archiepiscopo consulerentur, quapropter quatuor maioris ordinis uiros sapientes optime uite boneque fame elegerunt,  quibus electis, uniuerse ciuitatis ordines ipsos ad imperatorem Henricum, qui nouiter surrexerat nouiterque populum ipsum a maiorum manibus liberauerat, summa cum diligentia direxerunt; et hiis imperatori representatis, ipse discrete prouideret consciliis rimatis, quatenus unum de istis quatuor archiepiscopum laudando, anulo et uirga pastorali confirmaret, quem confirmatum ciues maiores et minores indubitanter tenerent. Factum est autem, Wido imperatoris fretus aminiculo, qui et ipse conscilium arcanum domni Heriberti criminose imperatori denudauerat, ipsos cum paucis subsecutus est. Cum enim in curia regali electi diacones Widonem uidissent, taciti intrinsecus ob pactum quod ipse cum imperatore fecerat, singulo de se desperante,  huius euentus rimati sunt. Quid multa? uentus est dies statutus , in quo imperator archiepiscopum suis cum omnibus primatibus laudando confirmaret. Itaque ordinarii et capitanei ceterique per iussum ciuitatis qui cum ipsis iuerant, cum ante imperatoris presentiam astitissent, et negotiis uerbis loculentissimis, ut natura dabat, multis episcopis et primatibus astantibus, ornate denotassent, freti maiorum suorum dignitatibus et consciliis,  tandem consederunt. Quibus imperator respondens, inter cetera aliquantulum dubitans, uidens uiros sapientes, discretos atque affabiles doctrinisque affluentes, inter se tacite Guidonis et horum causam diu rimari uisus est. Tandem uoce propria Guidonem retro post omnes ibidem astantem ante uocauit; quo uocato, uniuersos percunctari cepit, si archiepiscopum uellent? Qui tertio dixerunt: »Petimus, uolumus, desideramus.« Ad hec imperator: »Si ex toto corde petitis, uultis, desideratis, Guidonem accipite.« Hoc audito clerici ac laici omnes minime in primis hec audire cogitantes, uultibus pallidis uoceque submissa renuerunt. Quo audito imperator ipsos sciscitari cepit dicens: »Quod festum hodie celebratis?« Responderunt: »Sancti Materni.« »Quis  fuit iste Maternus?« Responderunt: »Primicerius nostrorum lectorum.« »Cuius prosapie fuit?« Responderunt: »Cuiuscumque prosapie [498 1Kb] sit, suscepimus eum.« »Ita, si cuiuscumque sit suscepistis, et Maternus uester fuit archiepiscopus, hunc Guidonem probum uirum suscipite.« Igitur finitis ac preordinatis consciliis que imperator partim priuate partim publice cum Guidone curiose egerat, in omnibus ipsum magnificatum ac per omnia sublimatum direxit Mediolanum. Cum autem Guido uenisset Mediolanum, cuius fama negotii paulo ante urbem superuolauerat, usu antiquo ac imperiis imperatoris urgentibus, honorifice ac deuote [499 1Kb] susceptus est. Qui per uiginti Ambrosianum archiepiscopatum pacifice regens annos, prout tempus exigebat, omnia  clericalia ac secularia officia curialiter ac deuota, ut suus antecessor, custodire et magnificare sataguit. Qui circa secularia colloquia secretisque in consiliis astutus, circa proferenda uerba uero facundus, in diuinis autem perparum eruditus. Interea ordinarii omnes, quos ipse multis beneficiis multisque honoribus a dolore animi et a corporis indignatione, quibus antea in curia regali famose imbuti fuerant, sedare ac mitigare minime potuit, ut desidium super ipsum obnixe exerceretur, uerbis inhonestis cottidie, tamen populi timore secrete, detrahebant. In tantum enim illorum animi ira, odio, ambitioneque detestabili erant imbuti, tabescentesque seruiebant, ut quadam die cum ad celebranda diuina mysteria mirifice ornati, prout  gradus uniuscuiusque postulabat, cum ipso Guidone ante beate Marie altare seriatim uenissent, malo suorum omine et posterorum tam maiorum quam minorum, cum suorum ueniam peccaminum a Deo summis cum lacrymis exigi debebant, Dei iram prouocarunt. Omnes enim relicto solum archiepiscopo quasi demones sanctis sparsis thimatibus fugientes, populo spectante et mirante uniuerso, durisque subsannationibus stridentes euanuerunt.  Quo facto, pluribus perfusis lacrimis, prout potuit Guido mysterii solempnia celebrauit. O zelum nequissimum! O inuidia crudelissima! O ira sceleratissima! An ignorabatis Luciferum ipsum, quem Deus super omnes angelos scientia, claritate ceterisque dignitatibus sublimauerat, nimia inuidia honoris Dei irrecupabiliter cecidisse? Saltem uel beati Ambrosii reuerentia, cuius cathedram quamuis indignus ipse regebat, et episcoporum reuerentia ac ordinum uestrorum et ecclesie totius orbis, animique uestri intentionem propalare timuissetis. uestris enim peccatis exigentibus, dum putastis illum uituperare, cum ipso non post multum tempus sine misericordia cadentes redarguemini. uerberastis illum uerbis et subsannationibus multis,  et uos popularibus flagellis uerberabimini innumerabilibus. uos tabescente inuidia uoluistis ante Deum uestra confiteri peccata, at Deus ipse, qui uobis non parcet, uestra reserabit flagitia. Reliquistis uestrum archiepiscopum ad altare Dei solum, ut apertius eum malis artibus opprimeretis; et Deus ante theatrum, populo astante crudeli, male aptatos pessimeque tractatos uos frustra nomen Domini inuocantes relinquet.

4.  Ea [500 1Kb] tempestate  domnus [501 1Kb] Guido Rome apud Romanum pontificem Leonem, ipsoque Leone conscilium multis cum episcopis regente, qui antea Papie synodum clementer celebrauerant, accusatus est. Qui cum magnifice, multis sapientibus clericis ac strenuissimis  militibus honoratus [502 1Kb] , accusationes quasi plumbo ipso in conscilio multis ac diuersis rationibus oppugnasset [503 1Kb] , et cuncta canonibus aliisque argumentis inimicorum callidas superasset insidias: ecce subito suis altercantibus domesticis et archiepiscopi Rauennatis, asserentes quod Rauennas archiepiscopus a dextro latere apostolici super Mediolanensem sedere semper deberet, bellum grauissimum ortum est. Quo peracto, Deo annuente ecclesia Ambrosiana per Guidonem sedem ipsam uiriliter deuicit, et religiose hodie et semper tenebit. Et miles quidam Anselmus nomine, dum grauiter in honore Dei et beati Ambrosii bello in illo manu in dextera uulneratus fuisset, ita ut aperte amitteret ipsam altera die omnino incolumis beati Ambrosii  meritis apparuit.

5.  Qua [504 1Kb] tempestate  Anselmus  de Badagio [505 1Kb]  , quem Guido ipse in sacerdotio paulo ante consecrauerat, omnes ordines tam maiorum quam minorum sacerdotum ob quandam obedientiam cunctorum ordinum, communis quamuis parentum et sui usurpare querebat, multisque preliis inhoneste sollicitabat  . Itaque ut Guido bis malis finem imponeret, trans montes ad regem ducens Anselmum, ut ipse huius causa negotii discrete iudicaret, tetendit. Tandem rimatis negotiis multis, conscilio sane a Guidone accepto, ut ciuitas tota pacem haberet diuturnam, lite ab Anselmo iureiurando dimissa, imperator episcopatum Lucensem ei attribuit  . Erat enim Anselmus in sermone potens, diuitiis affluens, qui et ipse sancta Dei euangelia circa tempora conuenientia  polite populo reserando predicabat. Factum est autem, cum Anselmus Lucense frueretur episcopatu, Guido septem diacones ad opus ministerii Dei et predicationis eius per omnia sapientes bonique testimonii consecrando elegit. Et singulo per singulam dominicam de aduentu lucidissime predicante, huius [506 1Kb] rei fama ad Lucensem Anselmum uolitauit. Quod ipse audiens ineffabiliter indignatus seseque quasi leo perstringens, intusque extuans, ira atque odio ductus est, et quasi ursa in cauea ruminans uerba non intelligibilia fundebat. Propterea nimio commotus ardore secretissime cum paucis sue urbis clericis in die  quo sancti Ioannis sententia »In principio erat uerbum, et uerbum erat apud Deum, et Deus erat uerbum,« hoc populo  clericisque omnibus exponendum tractabatur, in ecclesia yemali, quasi sub occulto facie ad faciem ipsi predicatori sese ostendens aduenit. Eo in die Ambrosius Biffus, quasi biffarius, biffarius quasi bina colloquia Greca et Latina fando ipsius euangelii sententias secundum doctores sanctos, maxime secundum beati Ambrosii disciplinam mirifice tractando, Greca Latine exponendo, tamquam non ut homo tractabat, sed quasi angelus nuntiabat. Hoc Anselmus uultu pallidus, ira liuidus, labiis tremulus, animum iterum iterumque reuoluens, omnia tamen audita adnichilans, suis receptus clericis, domum natiuam omnibus huius urbis clericis de eo omnino ignorantibus repedauit. At clerici qui cum ipso uenerant, ignorantes eius uoluntatem,  Deum et beatum Ambrosium collaudantes super hiis que audierant, mirabiliter admirati sunt, et nunquam tam plenarie de deitate et humanitate  aliquem humanum locutum fuisse multis assertionibus testati sunt. Ad hec uerba Anselmus magnam gerens sub pectore trabem, quasi leo nimia ira commotus, balbutiens uerbo, ut [507 1Kb] natura donabat, dixit: »Certe nisi feminas haberent omnes huius urbis sacerdotes et leuite, in predicatione et in aliis bonis moribus satis congrue ualerent  . Cum clerici sui multis rationibus multisque exemplis resisterent, maxime ut se ipse quid fuit aut quid fieri posset, et uidendo recognosceret, annuntiarent: fatigatus ira ac aliis malis artibus, in ieiuniis usque ad uesperas lectulo iacens et minime dormiens, quieuit. Qua tempestate chorum [508 1Kb] gloriose uirginis Marie clericus quidam, nomine Landulfus, de magna prosapia oriundus, curialiter die ac nocte  frequentans, unus de notariis degebat, qui ambitionis gladio perfossus, et maxime super archiepiscopatum, ad quem cotidie patenter ut canis anelabat, indesinenter ordines uniuersos sollicitabat, et omnes maiores et minores clericos, quia sibi ut animus eius anhelanti desiderio cupiebat, minime fauebant, cotidie suspectos atque perosos [509 1Kb] habens uerbis ac factis turpissimis indecenter insequebatur. Itaque lingua eius modo dulcem, modo amaram aquam turpissimis uerbis discurrentibus perfundens, nunc clanculo nuncque aperte omnes detrahens, quasi adamas ipsorum corda indurauerat. Preterea alium forensem clericum, leuitam tantum, quem ipse Guido sibi consecrauerat, Arialdus nomine, ortus in loco Cuzago prope Canturium  , artis libere  magister  , ut magis ac magis animi sui uoluntatem erga ordines omnes indiscrete exardescentem exerceret, sibi associauit. Hic enim Arialdus cuiusdam superbie zelo grauatus, qui paulo ante de quodam scelere nefandissimo accusatus et conuictus ante Guidonem, astantibus sacerdotibus huius urbis multis, et partim quia urbani sacerdotes forenses togatos urbem intrare minime consentiebant, et ecclesias ciuiles illis habere nisi per tonsuram  non permittebant, per omnia occasionem querebat qualiter omnes sacerdotes ab uxoribus, populi uirtutem sollicitando, remoueret. Qui mala pro bonis reddens [510 1Kb] , non diuino sed spiritu agebatur humano. Igitur cum horum animos ac uoluntates quibusdam experimentis Anselmus  uidisset satisque cognouisset, in tempeste noctis silentio secrete ad se conuocari precepit. Quibus aduocatis, aliquantulum illis congratulans, quorumdam clericorum superbiam ac mala acta, e quibus sese reminisci poterat, ut ipsos inflammaret  ac inflammati arderent, primo aperuit, postea uero multis insertis sermonibus animauit, quatenus omnes sacerdotes suis iussibus suisque consiliis ab uxoribus summo cum dedecore separarentur [511 1Kb] . Quo audito Arialdus et Landulfus letabundi conscilio rimato, non tandum omnino a Deo donato, sed a malignantium iniquitatum fonte deriuato, non Dei amore, sed inuidia et odio onerato, non misericordia, sed ira et ambitione et uesania detestabili suffulto, ut postea apparuit et uisum est in aperto, sub iureiurando constricti mutuo firmauerunt, quatenus sacerdotes omnes et leuitas a die illa et deinceps uxorem habere non paterentur, et sollicite ac manifeste, nec uitam nec mortem timentes, et omnium sacerdotum acta que usque ad id tempus egerant, quanti periculi  sunt quanteque iniquitatis, populo ac ciuibus uniuersis oberrare panderetur. Conscilio autem inito, Anselmus omnia suffragia, e quibus ipsos adiuuare et sustentare posset, iureiurando illis pollicitus est. Et mane facto, insalutato archiepiscopo, quem ipse Guido in sacerdotio consecrauerat, occulte ut serpens ab urbe recessit. His ita adunatis ac firmatis consciliis, Landulfus in urbe manens, omnes scolares quos habere poterat, in iureiurando quod ipse fecerat constringens, modo priuatim modo publice circumueniebat. Arialdus uero suos quos regebat scolares in eodem iuramento constringens, apud uarisium  morabatur. Que omnia Guidonem archiepiscopum minime latuerunt. uultu enim placido cotidie demensissimas calliditates illorum subridens  paruipendebat. O Deus, qui cuncta uides occulta cordium, scrutaris uniuersa statera iusta, qui celum et terram clausa manu tenes atque metiris, et mare et abissum uerbo disponis, cui deuote cuncte obediunt creature: uiri isti in tam [512 1Kb] bonis rebus quod initium habuerunt, quam intentionem? Si enim bona intentione bonaque uoluntate hoc Dei placitum inchoassent, qui est adiutor operis esset protector laboris, cum Deus non uult coacta seruitia, apostolo [513 1Kb] attestante. Cur isti obliti Dei euangelia, coniurationem detestabilem terribilibus iuramentis in populo sub obtentu placiti Dei, quod postea pataliam uocatum est, exercebant? An Deus suorum meritis a cordibus illorum abraserat euangelicum preceptum, quod usque hodie clamat dicens: »Qui  non iurat, non periurat; noli [514 1Kb] iurare omnino neque per celum neque per terram neque per capillum capitis tui, quia nec potes facere unum album aut nigrum? « An ignorabatis doctoris doctrinam dicentis: »Qui non loquitur, non  mentitur; sed de omni uerbo otioso reddituri estis rationem? « Quod si [515 1Kb] ita est, de quantis malis iuramentis ac malis uerbis reddituri estis rationem! Si odio aliquo fecistis, frustra laboratis, de quo per euangelium Dominus dicit: »Tu habes trabem in oculo tuo, et uis eiicere festucam de oculo fratris tui? Ypocrita, eiice primum trabem de oculo tuo, et tunc uidebis eiicere festucam de oculo fratris tui .« Si ira uos operosos fecit, uidete quid dominus pastor et magister noster Ambrosius [516 1Kb] sanctus in libro de Ioseph dicat : »Ira sepe etiam innocentes in crimen adducit, quia dum iusto amplius irascimur et uolumus alienum cercere peccatum, grauiora peccata committimus.« Ideo Apostolus ait: »Non uos ipsos iudicantes  karissimi, sed date locum ire ,« et Dominus per euangelium: »Qui irascitur fratri suo, reus erit iudicio .« Unde Apostolus, »Ira enim uiri iustitiam Dei non operatur .«

6.  Interea [517 1Kb] Arialdus cum apud uarisium moraretur, quadam die ex incorrupto, et quasi furiosum cupiens seminare granum, quod male uentilando mondauerat, ecclesie gradum ascendens, per omnia sacerdotes diffamando, ut ab uxoribus male separarentur, plebem uerbis turpissimis rusticanorum commouendo obnixe operam dabat  . Quod ut rustici ac sacerdotes auribus attonitis audierunt, hec minime in matutinis credentes, ultra modum de his que ab Arialdo dicebantur mirantes obstupuerunt, maxime affirmantes quod nemo castitatem  habere potest, nisi ei a Deo datum sit, dicente Apostolo: »Quoniam datum bonum est, et omne donum perfectum de celo sursum est, descendens a Patre .« Itaque cetu coadunato cunctorum ad Guidonem archiepiscopum, ut omnia seriatim que Arialdus nouiter disseminauerat nuntiarent, unanimiter clerici et laici concurrerunt. Quamobrem Guido, aduocatis Arialdo et Landulfo, ne usum antiquum bonosque ecclesie mores tam Ambrosiane quam totius lingue Latine, tam Latine quam Grece totius, criminose turbam sollicitando indiscretam conturbarent, prout potuit priuatim et curiose corrigendo amonuit; quin etiam multa alia mala multasque dissensiones ac crimina diuersa ex his posse oriri, uerbis illis reserando ac notificando  aperuit. Quibus inter cetera quedam uerba euangelice doctrine benigne dicens aperuit:

7.  »Nolite [518 1Kb] dare sanctum canibus, nec mittatis margaritas uestras ante porcos, ne forte  conculcent eas pedibus suis, et conuersi disrumpant uos ,« Karissimi, uidete quid Apostolus clamat, dicens »Si inuicem mordetis, ab inuicem consumemini ;« et quid de te doctor Gregorius dicat: »Expedit nobis multa que inhonesta et incongrua uidentur pati, et multo melius, ne dissidium aut scandalum in ecclesia Dei inconsulte oriatur.« Unde Dominus in Euangelio: »ue illi, per quem scandalum uenit :« Et apostolus: »Tu quis es, qui iudicas alienum seruum? suo domino stat aut cadit; stabit autem ;« et item: »Noli scandalizare fratrem tuum, pro quo Christus mortuus est .« Unde ueritas in euangelio: »Quicumque scandalizauerit unum de pusillis istis, expedit ut mola  asinaria suspendatur in collo eius, et demergatur in profundum maris .« uel tangat uos Augustinus, sententiis humanis dicens per semetipsum : »Neque ita reprehendamus que manifesta sunt, ut desperemus sanitatem; et uitabimus iudicium, de quo nunc dicitur: Nolite iudicare, ne iudicetur de uobis. In quo enim iudicio iudicaueritis, iudicabitur de uobis, et in qua mensura mensi fuerit is, in ea remetietur uobis .« Preterea quid beatus Ambrosius dicat super Lucam, curialiter ac deuote audiendo perspicite: »Nisi tu prius interiora tua uacua feceris ab omni labe peccati, ne dissensiones contentionesque ex affectu tuo prodeant, non potes aliis ferre medicinam. A te [519 1Kb] igitur pacem incipe, ut cum fueris  ipse pacificus, pacem aliis feras. Quomodo enim potes aliorum corda mundare, nisi tuum ante mundaueris? Tu habes trabem in oculo, et uis eiicere festucam de oculo fratris tui? Ypocrita, eiice primum trabem de oculo tuo, et tunc uidebis festucam eiicere de oculo fratris tui .« Item Augustinus : »Facile hii reprehendunt, qui magis amant uituperare et damnare, quam emendare atque corrigere.  Quod uitium est superbie uel inuidie; et ideo pie cauteque uigilandum est, ut cum aliquem reprehendere uel obiurgare necessitas cegit, primo cogitemus utrum tale sit uitium quod numquam habuimus, uel quo iam caruimus Et si numquam habuerimus, cogitemus et nos homines esse et habere potuisse; si uero habuimus et modo non habemus,  tangat memoriam communis infirmitas, ut illam reprehensionem aut obiurgationem non odium, sed misericordia precedat. Si autem cogitantes nosmetipsos inueniemus in eo esse uitio, in quo est ille  quem reprehendere parabamus, non reprehendamus nec obiurgemus, sed tantum congemiscamus, et non illum ad obtemperandum nobis, sed ad pariter conandum inuitemus.« Unde »factus, apostolus, sum Iudeis quasi Iudeus, ut Iudeos lucrifacerem .« Et item: »Factus sum infirmis infirmus, ut infirmos lucrifacerem; omnibus omnia factus sum, ut omnes lucrifacerem .« uos dicitis quia sacerdotes impossibile est non adulterare et sacrificare, et uerum dicitis. Sed nostri sacerdotes, Deo gratias, usque hodie nec sunt nec nominati sunt adulteri, sed curiose obseruant apostolicum preceptum, ut sint unius mulieris uiri. Unde beatus Ambrosius super Abraham dicit : »Nulli licet scire mulierem preter uxorem; ideo  coniugii [520 1Kb] tibi datum est ius, ne in laqueum incidas iniquitatis et cum aliena muliere delinquas. uinctus es uxori , noli querere solutionem: unde  Salomon: A Deo, inquit, preparabitur uiro uxor.« Si enim in aliquid, ut humana fragilitas habet, delinquunt preter capitalia, per ueram confessionem sua confitentes peccata a Deo iustificantur. Unde magister noster Ambrosius [521 1Kb] in epistola Theodosii imperatoris clementer dixit: »Qui se accusat cum peccauerit, iustus est, non ille qui se laudauerit.« Item beatus Ambrosius [522 1Kb] in Beati Immaculati tractatu : »Qui se accusat, etsi peccator est, iustus esse incipit, quia nec sibi parcit, et Dei iustitiam confitetur, quem putat latere nichil posse; ideoque Scriptura ait: Iustus in exordio sermonis  accusator est sui.« Preterea, fratres karissimi, quanta mala quanteque dissensiones nefandissime quantaque homicidia quantaque adulteria ex his possint uerbis oriri, percipite.

8.  Nam [523 1Kb] enim illorum animi his et aliis uerbis dulcorati, omnia que illis possent euenire prospera et aduersa, animo trutinantes molificabantur. Et ecce quidam nequissimus, cuius spiritus in naribus erat, uerba turpissima aduersus hos proferens, ore uesano animos quos Guido prout poterat mitigauerat, nimia ira commouit. Itaque nimia indignatione commoti, unanimiter ante ipsum Guidonem ex his nimium dolentem consurgentes, uerbis terribilibus affirmauerunt, dicentes, de his numquam tacituros [524 1Kb] , donec spiritus esset in eis et lingua  faucibus teneretur. Quibus prophetizantibus, inscii quid de se dicerent, insalutato archiepiscopo palatium Ambrosianum cursu ueloci, quasi fera crudelis mortali sagitta percussa, exierunt. Ea tempestate  cum beati Nazarii martyris translatio a ciuibus uniuersis utriusque sexus cereis magnis multisque [525 1Kb] ardentibus deuote celebraretur  , et omnes sexus promiscui ad id officium celebrandum humiliter ac deuote conuenissent. et Landulfus et Arialdus, iusiurandum quod fecerant memores, cum per plateas ac urbis regiones sacerdotes ob coniugium aliquantulum diffamassent, quasi rane palustres turgidi, commixtim apud Sanctum Celsum conuenissent, uerbis uanissimis cum clericis quasi sues cum canibus altercabantur. In qua translatione cum sanctus Ambrosius aduiueret, quid dicimus [526 1Kb] sancto sacerdote Ambrosio imperante super strepentes ranas egerit, sanctum testem Augustinum affirmantem lector intellige: »Cum plurima ranarum murmura  auribus religiose plebis obstreperent, sacerdos precepit, ut tacerent et deferrent orationi sacre reuerentiam. Tunc subito circumfusus strepitus quieuit, et usque hodie paludes silent, ita ut uix aut umquam aliquam ranarum, maxime illo in tempore, crepitantem inuenisses.«

9.  Interea [527 1Kb] quidam ecce sacerdos, quasi sagitta ab arcu uolans, dentibus stridens, oculos ut animal uoluens, uidens Arialdum et Landulfum nouellis male dulcoratis, quibus ciuitatem fere iam totam imbuerant, ad Arialdum ipse prosiliens iniicere sese manibus comminabatur. Cum autem ipsum Arialdum uerbis nimia ira tremulis sciscitando interrogasset, si illa uera fuissent que paulo ante iam ciuitate percrebrescente audierat, et idem ipsum  tam indiscrete et inconsulte per ciuitatem ac plateas de sacerdotibus locutum ac male diffamatum esset, quasi insanus contra uesanum sine mora caput mouens respondit: »Quod dixi dico, quod dico affirmo, quod affirmo ratione competenti approbare curabo.« Hoc audito sacerdos nimia indignatione commotus, manu dextra eleuata ipsum grauiter alapizando [528 1Kb] alloquitur: »Tu solus in mundo uniuerso per detestabilem ypocrisim audes uitam sacerdotum diffamare. Numquid tu solus per execrabilem pataliam et quamplurima sacramenta praua ac detestabilia populi flammam, que impetu ut mare uersatur, super nos accendis? Numquid tu melior Abraham et Isaac et Iacob, Salomon, prophetarum eximiusque Dauid? Numquid tu melior apostolo  Paulo, qui a Deo electionis uas est appellatus? An tu solus iustior es multis Patribus sanctis et uenerandis, quorum uita ac moribus bonis Ecclesia primitiua refloruit et Deo annuente semper florebit?  Numquid tu solus multa sanctorum consilia paruipendens anichilare curabis? Numquid tu solus in ecclesia Ambrosiana dissidium per falsam castitatem tuam, que olim in palatio Ambrosiano Guidone astante probata est, criminose seminabis? Si tibi Deus operum bonorum perfectionem celitus aministrasset, nos modo priuate, ac si opus foret quandoque publice, sic publice ut in presbyterio nostro, emendando bonis uerbis bonisque exemplis humiliter ac deuote corrigeres; unde Apostolus: »Si frater tuus peccauerit, corripe eum inter te et ipsum solum .« Potuit enim Christus dominus mundum uno uerbo suisque imperiis subiugare; sed ut nos per patientiam et humilitatem regnum, quod superbus amisit, consequeremur in celis, karitatiue  dicens in terris amonuit: »Quod tibi non uis, alteri ne feceris.« Quin et ipsos crucifigentes, ut Dathan et Abiron, potuit uiuos submergi. Dic mihi, cuius sanctorum uiam aggrederis? Enim ut uerum dicam, numquam iustum inueni qui per periculosa sacramenta ac pessimam diffamationem malos ad Deum inuitos conuerteret, cum mali magis soleant fieri duriores quam mitiores, et soleant magis penis crudeliores fieri quam mitigari. Unde Apostolus: »Deus non uult coacta seruitia.« Et item Paulus: »Tu quis es, qui iudicas alienum seruum? Suo domino stat aut cadit, stabit autem .« His et aliis dictis sacerdos Anselmus querens ipsum a tali reuocare cogitatu, uelut ignis fornacem ac ira leonem inreuocabiliter exagitauit. Igitur cum huius rei fama  ad Landulfum uolitasset, et ut magis ac magis, quod in obscuro dixerunt, super tectum diuulgaretur, martyris ueneratione relicta, cui omnes deuote conuenerant, ac antiquorum ueneratione omissa, arrepto manibus Arialdo, furiose ac pessime uociferando cum paucis ad theatrum  peruenit. Itaque missis per ciuitatis uicos et plateas cartulis hominibus [529 1Kb] , perstrepentibus tintinnabulis multis et magnis, ac garrulantibus feminis, quatenus omnes tam iuuenes quam senes, tam sapientes quam insipientes, tam probi quam improuidi unanimiter conuenientes, que edificationis ac anime salutis forent, auribus audirent attentis, satagebant. Itaque ciuibus conuocatis uniuersis, Arialdus quasi ardens totus pulpitum ascendens commune, oculis ut leo flammiuomis,  nimiaque ira commotus, multa de sacerdotibus exprimens detestabilia, quasi amnis nimia inundatione turgidus, lapides, syluas, homines ac pecora uoluens emittebat quasi munus [530 1Kb] ac durus parasitus sub obtentu religionis omnem turpitudinem  que ab ore hominis inhoneste proferri potest ridenti populo emittebat. De cuius ore Deus illo in tempore uerba diuina exire non permisit, nisi duos uersiculos ab eo, ut mihi uidetur, satis dissonantes, dicens: »Qui mihi ministrat, me sequatur: me sequimini, si non uultis offendere.« Que uerba dominus noster iehsu Christus discipulos suos omnesque fideles ad humilitatem seruandam karitatemque cum omnibus habendam insinuans et dicens aperuit: »Qui mihi ministrat, me sequitur, et ubi ego sum illic [531 1Kb] erit et minister meus .« Hanc ipse postea cum traderetur, auriculam amputanti ostendit dicens: »An putas quia non possum rogare Patrem meum, et exhibebit mihi modo plus quam duodecim legiones angelorum?« qua uoce quoue  precepto suos armauit apostolos, et armatos ab uniuersorum demonum iaculis tutauit, et tutatos in eternum coronauit. Qua uoce Laurentius sanctus munitus, tyranni iniquissimi seua tormenta et ignium superauit globos, et ipsum crudelissimum tyrannum ac semiustum, Dei iram merentem uicit. Qua uoce sanctus Nazarius et Celsus, angelorum Dei freti aminiculis, procellosi maris planitiem ut aridam terram intrepidi calcare meruerunt. Quam uocem uirgines et martyres sanctique omnes deuote sumniam et ueram religionem sequentes, in eternum et cum Christo remunerari meruerunt.

10.  Cum [532 1Kb] autem Arialdus uerbis turpissimis sacerdotes in populo pessime ac criminose diffamando, orationi turpissime finem imposuisset, et  eamdem Landulphus stylo, prout erat facundus, grauiori reiterasset: in ea que turpissimi in populo pandere ac diuulgare uerecundarentur, populum quasi leones ac ferocissimas tygres preda et calido sanguine anxie [533 1Kb] aduersus sacerdotes sollicitantes commouebant. Horum disseminatis uerbis pestilenter, subito multi, quibus alienum es durissime exigebatur, quosque foris et intus dura paupertas trucidabat, quamcumque occasionem querentes, unde miseros filios et uxores sepissime uerberatas recreare ac sustentare possent, immenso plausu ipsos laudabant; alii uero simplices et idiote sua pectora uerberantes, quasi Petri et Pauli eorum uerba habebant  . Quid multa? omnes conciues fascinati, quasi maris seua tempestas ac estualia  fulmina, que multos imparatos opprimere et mortificare solent, ciuitatem percurrentes ut ursa catulis amissis, et turpissime uelut famelici canes latrantes, sacerdotum domos primo spoliando cursitabant; postea uero summo cum dedecore mulierum diuortium,  sine lege, sine iure, sine episcopo, non Deum sed pecuniam illorum amantes, gladiis et fustibus faciebant. Interea sacerdotes imbelles hec omnia inmane [534 1Kb] ignorantes, animos et oculos in celum leuantes, ut pecudes lupis subiacebant. At nobiles urbis, quorum uirtute sacerdotes paulo ante tuebantur, nimia ira et indignatione commoti, alii urbem exiebant, alii ut procellose calamitati finem imponerent, tempus expectabant. Interea ex populo multi, licentia a iam dictis accepta, omnibus omissis negotiis quibus misera huius mundi uita alitur corpusque uestitur, filii ac uxores fouentur, magis rapinam quam Deum amantes, sacerdotum domibus sine misericordia spoliatis, ut magis ac magis his et aliis factis Dei iram mererentur, uerbis ac uerberibus  turpissimis ipsos et illorum familias insequebantur. Exinde cum urbanos sacerdotes lupi meridiani iam iamque attriuissent, et opes quas male acquisiuerant consummassent, rabiem suam extendere cupientes urbem exierunt. Qui studiose ab Arialdo amoniti et sub obtentu religionis quasi canes ad apros uenandum illecti, uillas, castella, municipia circumeuntes, simili modo pauloque durius sacerdotes omnes, quos inuenire poterant, pessime, non Deum sed pecuniam querentes, tractabant.

11.  Itaque [535 1Kb] pars nobilium ac de populo multi, uidentes sacerdotes indiscrete lacerari, misericordia moti preliis multis eos muniebant. Dum hec agebantur, temporibus transactis aliquantis, Arialdus adiunctis sibi Landulfo et Oldeprando  ,  quos ante in initio huius rei sibi sociauerat, ut magis ac magis quasi per apostolicam licentiam in hiis se et suos exerceret actibus, Romam ad apostolicum Stephanum, qui tunc nouiter in tempore degens surrexerat  , occulte tetendit. Qui cum ante faciem apostolici representatus fuisset, et per ordinem quicquid Mediolani egisset, qualiterque summo cum dedecore sacerdotes ab uxoribus separasset, multis astantibus clericis laicis et cardinalibus notificare curauit; sed non sicut uoluit, tunc acceptus est. Hoc audito, omnes qui aderant, uniuersum genus sacerdotum tam Latinum quam Grecum una lege uidentes constringi, et castitatem neminem habere posse nisi ei datum sit desuper, uehementer ut Romani admirati sunt. Quorum unus cardinalis nomine  Dionysius, qui in pueritia in ecclesiam Ambrosianam fuerat nutritus, cognoscens omnes ordines Ambrosianos, qualiter deuote ac sine perturbationibus per multa tempora uixerant, per multa sanctorum Patrum exempla currens, coram apostolico Arialdum et omnes qui cum eo uenerant redarguens dicebat:

12.  »Cum [536 1Kb] huius inaudite patalie placitum cogitasti commouere, qualiscumque intentionis  esses, ab apostolico aut ab aliquo religioso uiro prius multis cum ieiuniis debuisses consciliari, quam huiusmodi negotium tam magnum et tam periculosum cum uiris inliteratis inchoasse; et quod cum humilitate et patientia bonisque amonitionibus debebas docere, hoc cum lanceis, fustibus, ut asseritis, laicis super sacerdotes currentibus administrasti. An ignorabas Dei euangelium dicentis: »Qui uos tangit, me tangit?« et Dauid prophetarum eximius per Spiritum sanctum ipsum Saulem a Deo dampnatum cognoscens, ut nos informaret, dixit: »Non licet mittere manum in Christum Deum .« Enim nisi fueris Dei adiutus misericordia, dignus es lapidi alligari et in profundum maris demergi, quoniam [537 1Kb] gloriosissimam ac preclarissimam  Dei ecclesiam, in qua beatus Ambrosius multum laborando desudauit, inconsulte scandalizasti! Cuius desidium crudeliter disseminatum et ante nouiter natum, ut uideo, uniuersum mundum citissime laicis aduersus sacerdotes studiose inhiantibus inuadet. uera Dei ecclesia, ne desidium aut scandalum oriatur, multa per tempora sanctis imbuta alimoniis, quamplurima sustinere ac pati consueuit. Hoc desidium est illud, unde puerorum numerus infinitus sine baptismate diuersis attritus mortibus crudeliter necabitur; hec illa est occasio, ob quam multi iuuenes, dum naturam suam exercere non possunt, contra naturam incurrentes delinquunt, et debitum quod uxori si haberent [538 1Kb] dum impendere non possunt, in alterius inhiant uxorem. Saltem beatus Ambrosius  te tangat, qui cum eum quedam mulier tangere conaretur, ore episcopali dixit : »Etsi ego tanto sacerdotio indignus sum, non licet te mittere manum in Christum Deum.« uelint nolint, fustibus ac plagis diuersis castificas eos, imo incestos animo et corpore patenter reddis, cum Apostolus dicat: »Deus non uult coacta seruitia.« Et si tu cum tuis iustus, castus, pudicus, sanctus et bonus Dei misericordia esses, aspice quid ueritatis magister discipulis dicat: »Et si perfeceritis omnia, dicite quod [539 1Kb] inutiles serui sitis ;« tu autem sacerdotes Dei, quos mundus totus usque modo bonos et caros, iustos et fideles tenens, eis deuote in cunctis obediebat, quamuis tanto sacerdotio indigni, criminosis et seditiosis omnibus, qui nesciunt  quid sit inter dexteram et sinistram, criminose tradidisti. His enim uerbis omnium sacerdotum uitam et ecclesiarum cunctarum mores longasque eorum consuetudines crudelissimis Christianis quasi canibus limfaticis ad rodendum sub obtentu caste religionis dedisti. Quod enim iuste ac deuote summaque cum humilitate tractari emendarique pietas diuina exigebat optimis moribus bonisque exemplis, hoc fustibus,  lanceis ensibusque populi insensati pertractandum, imo conculcandum commisisti. Potuit namque dominus noster iehsu humani generis redemptor uno imperio sue maiestatis totius mundi incredulos Christianos facere perfectos, et omnes crucifigentes se uno in momento uiros in infernum demergi; at ut nos summa cum patientia hostem antiquum, serpentem crudelissimum, humani generis inimicum superare et prosternere possimus, ueritas dicens benigne admonuit: »In patientia uestra possidebitis animas uestras .« Scio enim et uere scio; uerba uestra bona et rationabilia uidentur et laude digna; sed quia zelo Dei non incepistis, ab omni munere a Deo priuemini. Decet namque, omnes ecclesiasticas dignitates, omnes honores,  quales ab aliquo reprehendi non possunt; sacerdotes uero per omnia bonos. Sed dicit Deus cuidam sese interroganti: »Quid me dicis bonum? nemo bonus, nisi solus Deus .«

13.  Cum [540 1Kb] autem hec et multa alia Arialdo suisque sociis diceret Dionysius, et a multis clericis uerbis inhonestis subsannaretur, apostolicus silentium manu imperauit. Interea idem apostolicus perpauca loquens, ita in medium se habuit, quod nec cardinalem laudauit nec Arialdum dampnauit. Quo audito, Arialdus a gloria quam Rome habere sperabat omnino frustratus, cognoscens animos astantium omnium ecclesie Mediolanensis compatientes, tremens et pallidus quasi mortuus obriguit. Tandem apostolicus multis ac diuersis conscillis rimatis,  adiuncto post aliquot dies Anselmo Lucensi episcopo, quem supra memoraui, ut tante cladi finem imponeret et sacerdotes a perfidis liberarentur omnibus, et quod ipse Arialdus inchoauit corroboraretur, ut [541 1Kb] quodammodo ecclesia Mediolanensis suis iussibus obtemperaret, Arialdum, Anselmum Lucensem episcopum, et Ildeprandum iam archidiaconem factum ecclesie Romane, uno animo consentientes Mediolanum direxit. Quorum unus supradicte ire liuidus, alter nimia indignatione altitudinis Mediolanensis ecclesie commotus, zelo zelabant nequissimo. Qui cum Mediolanum attigissent, secus omnia tractarunt quam apostolicus eis denotasset. Ea tempestate ciuium diuerse turme, alie sacerdotum pietate, qui male ab Arialdo et eius parte tractabantur, cotidie  ut hostes sese necantes preliabantur. Itaque Anselmus et Ildeprandus populi furorem timentes, clanculo uocatis ciuibus quos habere poterant, quantum lingue eorum exprimere ualuerunt, sine misericordia, sine caritate, callide frementes ediderunt: »Non attenditis Dei euangelium dicentis: Nolite  mittere margaritas ante porcos, ne forte conuersi disrumpant et conculcent eas pedibus suis .« Ad ultimum ipsum Guidonem archiepiscopum, in primo hec omnia paruipendentem, qui ipsum Anselmum in sacerdotio consecrauerat, Symoniacum uocantes et omnia eius detestantes obfuscarunt. Quid multa? tantam enim ruinam et dissidium atque discordiam pessimam seminarunt, quantam olim Naburzadan princeps militie in populo Isrelitico immisit, et quantam uidens Aman, qui in ligno quod Mardocheo parauerat dampnatus pependit, et quantam Absalon Dauid patri suo iniuste commouit.

14.  Transactis [542 1Kb] autem fere iam septem annis, in quibus partibus utriusque nunc prospera nuncque aduersa duris bellorum exercitiis occurrerant,  Arialdus et Landulfus extuantibus animis tacite rimari ceperunt, quem de capitaneis aut de ualuassoribus super huiusmodi negotia ad opus bellicum super sacerdotes preponere possent, quatenus eius conscilio ac gladio tuti libere predicarent, curialiterque [543 1Kb] docerent, implere satagerent. Cum hec agebantur, ecce Herlembaldus frater Landulfi, ex magna prosapia capitaneorum oriundus, miles ut natura dabat strenuissimus, barbam ut usus antiquus exigebat quasi purpuream gerens, tenui uultu, oculis aquilinis, pectore leonino, animo admirabili, circa orationes in populo soluendas cautus, rigidus in bello ut Cesar, in angustiis mitis nimisque apparens, sublimis corde, corpore subtili et equali, membris et cruribus decentissimis,  tibiis ac pedibus subtilissimis, pernoctare doctus ob hostes, et conscilio prouidus multum, in quo natura militie nichil offendebatur, nouiter ab Ierosolimis perosos habens maiores redierat  , ubi cum iuuenili etate floresceret, et more solito sibi uxorem desponsasset, et ipsam in ueritate cum clerico quodam iocasse certis indiciis comperisset, nuptiis omnino omissis tacite aufugit. Hic et Landulfus et alii fratres ex illicito coniugio, ut comperi in ueritate, nati sunt; quorum parentes Heribertus archiepiscopus permultum laborans gladio uerbi Dei separare non potuit. Hunc [544 1Kb] Arialdus et Landulfus frater eiusdem cum uisitandi gratia noctu circumuenissent, datis osculis, talibus adorsi sunt  uerbis: »O Herlembalde in omnibus uenerande, pro tuo reditu nos Deum collaudantes gratias ei referimus immensas. Sicut [545 1Kb] enim Deus te in terra et in mari multis quassatis procellis nobis conseruare et reddere sua benignitate disposuit, uitiisque modo seculi miles fuisti, sic decens et competens ratio est, ut exinde Dei et catholice ecclesie miles efficiaris  strenuissimus, et quod nos usque modo perficere non potuimus, tua dextra adiuti implere ac perficere ualeamus. Esto quasi Mathatias uel filii eius qui pro templo Dei et populi eius libertate mortui sunt, et uitam habentes eternam in Christo sunt feliciter coronati. Liberemus Ecclesiam Dei, multis temporibus obsessam et ab uxoratis sacerdotibus detentam, tu lege gladii, et nos Dei. Conserua premium quod in uisitatione sepulcri Dei habere meruisti. Liberasti [546 1Kb] sepulcrum Dei, libera igitur Ecclesiam eius.« Quibus hec et multa alia dicentibus, Herlembaldus alta trahens suspiria, citissime prospera citiusque aduersa animo uidens que sibi euenire possent, quasi fatigatus consedit. Qui diu tacens, de omnibus que in urbe super sacerdotes fecerant,  et qualiter populi maiores et minores duris cottidie preliis sollicitabantur, dubitans omnino talibus commisceri actionibus, respondere renuebat. Tandem multis circumuentionibus, ut Romam pergeret et conscilio apostolici consentiret, impetrauerunt  . Quo in tempore, mortuo Stephano quem supra commemoraui, diuino flagello, qui uix per nouem menses sede apostolica potitus est, omnibusque successionibus, Anselmus Lucensis episcopus sedem apostolicam papa iam factus regebat  . Cuius factum quomodoque [547 1Kb] fidem adquisiuit Romanis oculis perscrutantibus abyssum omittam. Itaque Arialdus domi Landulfo dimisso, congruo tempore Romam tendens ac secum Herlembaldum ducens  , Anselmo qui altero nomine uocatus est Alexander,  cum ipso sese representauit. Quibus cognitis Alexander super eorum colla ruens permultum letatus, et conuocans illos in interiori camera, secrete de ciuitatis statu et negotiis ecclesiasticis scisitatus est. At Arialdus uidens apostolicum ad omnia quecumque exigeret paratum, maxime quod [548 1Kb] conscilio eius anteacta faciebat, inter cetera dixit:

15.  »Pater [549 1Kb] uenerande, Creatori omnium gratias refero immensas, quod te in tanto honoris culmine per suam misericordiam sublimare et exaltare disposuit. Nunc itaque meus animus multis attenuatus angustiis cognoscit, quod dilectio tua olim mihi amicabiliter promittebat. Ut omnia enim omittam, tue paternitatis clementiam suppliciter et obnixe exoro, ut hunc militem Herlembaldum,  uirum bello probum conscilioque strenuissimum, in omnibus confirmatum et cohortatum et a Dei parte, beati Petri [550 1Kb] et uestri munitum, mihi attribuas defensorem, et uexillum uictorie accipiat, ut securius militans nos possit defendere et tuos olim rebelles humiliare.« Et dum per plurimas orationes  incitatiuas eum adhortaretur, super hoc finem imposuit. Quo audito apostolicus, per plurimum hec intra se admirans, uidens quam sit graue periculum ciuilia bella adhortari, circa hoc negotium per tres dies consciliandi inducias dedit. Interea Arialdus, festinans ad Oldeprandum cancellarium et archidiaconem ex monacho factum cucurrit, qui residens in palatio, militiam Romanam quasi imperator regebat. Hunc aggrediens Arialdus, omnia alta et magnifica acta Mediolanensium, archiepiscoporum et sacerdotum contumaciam aduersus pontificem Romanum longo ex tempore nactam, quatenus ipsum magis ac magis animaret, patefecit. Hoc audito, sopitis illico omnibus aliis negotiis quibus implicitus erat, dixit se apostolicum ad omnia que poscebat adhortari.  Quid multa? Alexandro et Oldeprando in uno consentientibus, uocato Herlembaldo et Arialdo, astantibus multis, uexillum manu quoddam tenens, ac ipsum prout poterat benedicens, sub quandam obedientiam et inauditam ei attribuit. O pater, ubi eras? cedisti filios scorpionibus! Hoc facto Arialdus quasi leo confidens et in omnibus congratulans, hospitio receptus est; et ueniens Mediolanum, omnia que Rome fecerat, suis collectis operuit. Cum autem in urbe Herlembaldus et Arialdus uenissent, paulo plus in solito sacerdotes sub uxoria occasione in cunctis actibus et uerbis laicorum perplurimis illis adiunctis uituperabant. Cumque illis omnia prosperabantur in manibus, magis ac magis accendebantur. Si enim casu sacerdotem inuenirent ministerium  diuinum celebrantem, qui suis non obtemperasset monitis, illico quasi facti uesani a sacris multis obiurgationibus retrahebant altaribus. Interea Herlembaldus ut [551 1Kb] placiti initium habuit, secrete die ac nocte iuuenes ciuitatis ordinis utriusque populi et nobilium fortissimos duci ad se faciebat; quos complectens, in singulorum colla ruens, ad iusiurandum quod antea Arialdus et Landulfus fecerant, ut patalie placitum tenerent, multis donis multisque promissis studiose alliciens impingegebat. At illos quos nec donis nec promissis nec ullis adulationibus sibi adiungere poterat, aut minis aut blanditiis illorum filios de fontibus trahens sacris sibi adsociabat. Dum hec agebantur, Herlembaldus Landulfus et Arialdus theatrum et inopinate prosilientes,  turpiter de sacerdotibus coram omni populo concionati sunt. Itaque animis uniuersorum sciscitatis, sacerdotes quos uxoratos inuenire poterant, iuuenum freti iuramentis ac multitudine uulgi conducta, quorum uoces et facta uile pretium mouebat, turpiter tractari permittebant.

 16.  Ea [552 1Kb] tempestate Guido archiepiscopus, quem supra commemoraui, Mediolanensis ecclesie summo cum dedecore cathedram regebat. Qui dum imprimis clandestinam tempestatem sacerdotum, culmine sui honoris fretus, paruipendens adiuuare eos distulit, postmodum proximo in tempore consacerdotum omissis adminiculis, nec illis subuenire potuit, nec se adiuuare sataguit. Nam Herlembaldus Landulfus et Arialdus, cum sacerdotum omnia fuissent prout uellent negotia, uerborum sagittis omnino extensis, per Simoniacam Guidonem quasi episcopi in synodo damnabant. Quapropter Guido conuocatis suffraganeis, quos habere potuit, ut scandalum populi Herlembaldi Landulfi et Arialdi adorsum sibi deuitaret, Nouariam ex concessione  Alexandri apostolici, quem ipse Guido in sacerdotio consecrauerat, synodum celebrauit immensam  . Ubi cum toto clero suo de tantis malis tantisque desidiis, que super se et super clerum suum inopinate et incompensabiliter superuenerant, humiliter conquestus est, et qualiter hiis malis finem imponerent, precatus [553 1Kb] est. Interea omnes episcopi rogabant sacerdotes Mediolanenses, ut cum ipsis summo cum honore quoad iuuaret [554 1Kb] , spretis omnibus ciuibus Mediolanensis ciuitatis, magnifice uiuerent. Qui renuerunt, malentes domui sue supplicium quam foris gaudium. Quibus fere per quindecim dies commorantibus, ut erant mutuo consciliati, honorifice ad Arialdum Herlembaldum et Landulfum legatos miserunt, quatenus ipsi si uellent, cum  paucis sine impetu, sine furore, sine belli incursione, sine altercationibus malis synodo conuenirent, et iustitiam quam preliis seuisque contentionibus uindicare cernuntur, humiliter ac deuote declararent, et que dampnandum, cum iustitia prescriberent [555 1Kb] . Hoc audito, Herlembaldus Arialdus et Landulfus subridentes, omnino illis interesse episcopis respondentes renuerunt. At suffraganei omnes cognoscentes Herlembaldi Arialdi et Landulfi uoluntatem, in ultimo die celebrato conscilio, uidentes ingentia mala super metropolitanum Guidonem eiusque sacerdotes de die in diem ingrauescere, dampnantes ipsos eorumque fautores flagello diuino, quousque ad emendationem dignam humiliter ac deuote uenirent, operam dederunt dicentes: »Falces  canonum et enses sedis apostolice intorte super subditos rebelles et non obedientes prelatis, a parte Dei et beati Petri apostoli et etiam beati Ambrosii, donec ad emendationem uenerint dignam, sint super eos eorumque fautores.« Quo in tempore Leo   uercellensis episcopus, uir discretus et in cunctis sapientissimus diuinis, uirgam in manibus tenens pastoralem, sese et coronam episcoporum eleuans ac in facie Guidonis intuens, lacrimis ab eius oculis crebre manantibus dixit:

17.  »Pater [556 1Kb] amande et o Guido reuerende et o rector Ambrosiane ecclesie super quamplures uenerande, et o chorus Mediolanensis super omnes choros lingue Latine omnibus instructus diuinis! quamuis malorum clericorum ac ciuium tuorum falsa iustitia modo submersus sis, qui tantis iam annis inter omnes floruisti, recordamini quod ueritas per euangelium cottidie clamat: »Beati eritis cum uos oderint homines; et cum separauerint uos et exprobauerint et eiecerint nomen uestrum tamquam  malum propter Filium hominis, gaudete et exultate, ecce enim merces uestra copiosa [557 1Kb] est in celis .« Et iterum: »uestri capilli capitis omnes numerati sunt. Nolite timere, multis passeribus meliores estis uos .« Sicut in prosperis ordini nostro non datur gloriari, sic in aduersis non expedit conturbari. Unde sapiens magister dicens ait: »Nec prospera te eleuent, nec aduersa conturbent.« O fratres et o patres karissimi, decet nos omnium fidelium animas, quibuscumque scismatum causis deuiate sint, multo sudore multoque labore ad sancte Ecclesie reuocare gremium, et reuocate, cum ipsis in Deo gaudere. Sin autem ipsas ullo modo reuocare non possumus, et querunt nos subtili occasione submergere ac omnimodo  suffocare iniuste conantur, habemus ueritatis euangelium cottidie nos admonentis, dicens: »Si uos persecuti fuerint in unam ciuitatem, fugite in aliam .« In ueritate, o patres karissimi, comperimus ueritatem ipsam in euangelio dicentem: »Non est propheta sine honore, nisi in patria sua et in cognatione sua .« Multi enim ciuium uestrorum uitio ypocritarum detestabilium, de quibus dicit Dominus »ue uobis, ypocrite, qui seducitis animas innocentium,« seducti querunt, sicut Christum quondam Iudei, uos mordere canumque more lacerare; sed cum Dominus in proximo uos igne sui Spiritus sancti uindicabit, et emortuos quasi canes iacentes per plateas uidebitis, et superstites illorum mala, que in uobis iniuste tulerint,  recordabantur, gementes dicite illis, sicut Christus quondam filiabus Ierusalem: »Filie Sion, nolite flere super me, sed super uos flete et super filios uestros .« Cum autem multorum regum et ducum usque ad id tempus ex animo  et ex libris antiquorum uoluminum recolligi, ex quibus iniuste Mediolanensem ecclesiam lacte Ambrosianico fonte commouere et conturbare quesierunt, et qualiter postea Dei dextra infamati et ad nichilum redacti sint: spero Dei misericordia adiuti uos citissime liberari. Et si Deus nostris peccatis nostrisque malis meritis, illis in nobis omnes detestandas intentiones implere ac perficere permiserit, hoc ad illorum perniciem tam corporum quam animarum procul dubio a Deo esse concessum credite. Si enim de fide catholica aut de Simoniaca heresi aut de ecclesiasticis negotiis quiete tractare ac inquirendo disputare uellent, huic sancto concilio interessent, et nos aut rationibus illorum negotiis canonice determinatis quiete consentiremus, aut apertis sententiis  per canonum rectitudinem, que mentiri non possunt, ipsos nos conuinceremus. Sed quia uili occasione uos et substantiam uestram ac perniciose inuadere querunt, ideo uerbis pessimis uos et ordines uestros modo uelut canes limfatici feraliter dilacerantes, huic nostro concilio humiliter ac deuote, ut decet, interesse uerbis turpissimis renuerunt. Ecce, o Patres, tempus adest, unde beatus Ambrosius in libro Pastorali dolebat  , cum dicit: »Dolemus [558 1Kb] contra priorum monita Patrum inoleuisse uota perniciosissima posteriorum. Nam quanto frequentius illi noxia uetuerunt, tanto studiosius isti perpetrare uetita non quiescent.« Ecce enim Yeremias cum dicit: »Inuenti sunt in populo meo impii insidiantes quasi aucupes, laqueos ponentes et pedicas  ad capiendos uiros, sicut decipula plena dolo . Ecce ego dabo in populum istum ruinas, et ruent in eis patres filiis simul, uicinus et proximus peribunt .« Item Ezechiel propheta: »Egressa est contritio, floruit uirga, germinauit superbia, iniquitas surrexerunt [559 1Kb] in uirga impietatis .« Unde sicut Esaias locutus est super Yerusalem, sic ego super Mediolanum per eumdem Esaiam dico: »Quomodo facta est meretrix ciuitas fidelis plena iudicii? Iusticia habitauit in ea, nunc autem homicide; argentum tuum uersum est in scoriam, uinum tuum mixtum est aqua .« Itaque tantis ecclesie honoribus ac dignitatibus attenuatis condolens, sicut  Hieremias dicens plorabo: »Quis dabit capiti meo aquam et oculis meis fontem lacrymarum, et plorabo die ac nocte. Unusquisque se a proximo suo custodiat, et in omni fratri suo non habeat fiduciam, quia omnis frater supplantans supplantabit, et omnis amicus fraudolenter incedit .« Quorum finem Dauid prospexit, cum dicit: »insidiatur ut rapiat inopem, rapere pauperem dum attrahit eum in laqueo suo, humiliabit et inclinabit se, et cum armis suis cadet in mortem .« ueniet  illis laqueus quem ignorant, et captio quam occultauerunt apprehendet eos, et in laqueum incident ipsum .« Quibus dictis idem se reuertens ad sacerdotes, quasi primum hec uerba inchoasset, dixit: »Patres, et o fratres karissimi, quamuis per multa mala et multis temporibus commodi et conturbati sitis, decet tamen uos, prout expedit, quod ueritas clamat reminisci: »In patientia uestra possidebitis animas uestras .« Et item: »Nolite timere eos qui corpus occidunt, animam autem non possunt occidere .« Inter cetera beati Ambrosii omnium linguarum confessorum conscilium, quod in uercellensi epistola  loquitur, audite cordibusque percipite: »Non sit in uobis desidia, non sit prauum os lingua  amarior. Nolite in consilio uanitatis sedere; scriptum est enim: Non sedi in consilio uanitatis . Nolite audire detrahentes proximis , ne dicatur unicuique uestrum: Sedens aduersus fratrem tuum detrahebas .« Item idem super Beati Immaculati : »Cogitet quis, quemadmodum pedem suum dirigat, manum suam adserat, ne impetu indignationis impulsus, cum repellere iniuriam cogitat, ipse alteri iactum notabilis cedis inlidat [560 1Kb] .« Et »si longe est a peccatoribus salus, tamen nemo desperet, quia multe misericordie Domini. Miserebor, inquit, cui misertus ero.« Fratres karissimi, in quod beatus Ambrosius dicit, credimus quod dixit et quod locutus est per  Spiritum sanctum. Item in Beati Immaculati: »Qui hic se aurum putat, habet plumbum, et qui putat se granum tritici, habet stipulam, que possit comburi.« Sed hic multi sibi aurum habere uidentur. Non illis inuideo. At ut nos huius sermonis finem imponamus, dicam cum beato Ambrosio, quod idem de uobis dixit: »Det uobis Dominus fidei ignorare naufragia, habere pacem profundam, et si aliquid sit quod graues nobis seculi huius excitet fluctus, euigilantem pro nobis habere gubernatorem dominum Iesum, qui uerbo imperat et tempestates mitigat, tranquillitatem maris refundat,« iehsu Christus dominus noster qui uiuit et regnat cum Deo Patre in unitate Spiritus sancti Deus per infinita secula seculorum.«

18.  Cum [561 1Kb] autem hec acta fuissent, et Guido  omnibus salutatis episcopis urbem repedasset, ecce Herlembaldus Arialdus et Landulfus suis cum omnibus nimia indignatione supradicti concilii commoti, maxime quia sub canonibus conscriptos sese esse audierant, irrationabiliter quasi fere inflammati sunt. Itaque quadam Dominica populi turba maxima freti, ac magna multitudine conducta et aliquantulum parte nobilium bello cottidiano obtusa, totiusque ciuitatis percrebescentibus tintinnabulis, cum aliquantulis clericis et sacerdotibus et presbytero Leoprando,  fomentum maximum rei, qui se illis nouiter inseruerat, animum leonis non hominis gerens, quem Guido in sacerdotio consecrauerat, furiose theatrum oculis et manibus minantibus intrarunt. Qui diu per plurimas et longas orationes concionantes, ut magis ac magis uulgus contra Guidonem accenderetur, curialiter operam dabant. Quid multa? Guido nimia populi uiolentia, et ipse Herlembaldus inhoneste ipsum clamante Guidonem, quod ruinam super eum minabat, cuiusque uulgi animi ut folia a uento mouebantur, sese periculo trahens theatrum intrauit. Et facto silentio, ut Guido iussu ac impulsione Herlembaldi, qui oculis et manibus ac barba ut tyrampnus dura minabat, aut excommunicationem quam fecerat dediceret, aut archiepiscopatum irremeabiliter dimitteret, continuo multi ex populo irrationabiliter  accensi quasi fere super eum insurrexerunt; qui etiam diuersis in partibus uestimenta eius quasi canes limfatici scindentes, nudum fere usque ad ultimum dimiserunt. Hoc facto omnes quasi furiosi et dementati, ut erant, theatrum exeuntes, diuersi diuersa sentientes, manibus et ore immundis per ciuitatis [562 1Kb] plateas perstrepentes quasi sues grunniebant. At cum huiuscemodi negotii fama per urbem citissime uolasset, et nobilium maiores hec omnia in ueritate comperissent, curie Ambrosiane ad Guidonem, mori quasi parati ut de tanto dedecore eum uindicarent, unanimiter conuenerunt. Inter quos Guido Landrianensis, uir magni conscilii summeque dignitatis, ignominie Guidonis et nobilium  perplurimum compatiens, uerbis luculentissimis et lacrymis eius ab oculis decurrentibus, multisque lacrymantibus, uniuersos ad bellum durissimum animauit, quatenus aut [563 1Kb] continuo Guidonem, cui fidelitatem iurauerant, defenderent et superbiam Herlembaldi et suorum ceterorum gladiis uiriliter compescerent, aut cum filiis et uxoribus sine mora citissime cum ipso urbem exirent. Iam enim perparum Herlembaldo resistere maiores poterant. Nam aliquantis sacerdotibus, si fas est dicere, sub quadam ficta castitate degentibus ut quibusdam uidebatur, populum cotidie incitantibus, et Herlembaldo et Landulfo nec non Leoprando [564 1Kb] quasi ad hostes parati uniuersi cotidie unanimiter permanebant. Interea namque uulgus  [565 1Kb] accenderant actibus uanum, uoluntate lubricum,  actibus uesanum, obstinatione grauissimum, ut non plus in occasione contrariorum ciuium curarent, quam si Saraceni aut gentiles comprobati fuissent. At ut ego multas et uarias orationes diuersas multaque bella ciuilia, que Sylle aut Marii uel Catiline temporibus sufficerent, cedesque quamplurimas omittam, que omnia scribere per longum duxi, modo perscribens in paucis multa comprehendam. Igitur Guido ad ultimum omnes ciues partim ob tutelam sui, aut  hostilem paupertatem in maiorum expulsione et sacerdotum substantiis expellerent, cotidie concurrere uidens, et coniurationes non tam priuate sed publice die noctuque fieri: ne ciuitas sui occasione multis cum homicidiis criminose opprimeretur, tacite cum paucis dixit: »Enim  anime mee saluti expedit, ut paruo loco contentus in pace Deo annuente moriar, quam plenus diuitiis et honoribus fultus, tantis ciuibus insidiantibus, quandoque moriens in infernum cum impiis demergar. Itaque solo contentus uergulio  , ut alius archiepiscopus honoribus et diuitiis fruatur, incessanter operam dabo.« Quo in tempore quidam erat Gottofredus de maiorum ordine, sapiens ac probus sacerdos, ex nobili et magna prosapia oriundus, qui et ipse populum temporibus constitutis diuinarum Scripturarum alimoniis paulo ante imbuebat. Hunc Guido ad se multis astantibus nobilibus uocari precepit, et ignorantibus uniuersis, archiepiscopatum ei anulo et uirga commendauit, affirmans sese ullo modo de eo amplius non intromissurum   . Quod factum Herlembaldum et Arialdum minime latuit. Itaque Herlembaldus nimia indignatione commotus, quoniam super hoc negotium, ut sibi soli episcopatum refutaret, permultum ipse laborauerat, sub quadam occasione custodie intromittens se de omnibus uillis, castellis, munitionibus et redditibus archiepiscopatus, quasi dux fugatis hostibus omnia hec aduersus Gottofredum terribilibus iuramentis, ut nec unum [566 1Kb] haberet, uellent nollent, firmauerat. Quin etiam ei in montibus et uallibus resistere et obuiare gente admirabile sataguit. Dum hec agebantur , Gotofredus summo cum honore magnaque gloria Nouarie multis cum suffraganeis consecratus est  .

19.  Ea [567 1Kb] tempestate Alexander dum Ambrosianos  sacerdotes quodam zelo iniquo diffamare  et opprimere iniuste disposuit, illi quos ipse sub quandam obedientiam super eosdem sacerdotes multis cum capitulis animando uelud porcos immiserat, illi insidias fama turpissima peruolante in proximo parauerunt. Unde sapiens Salomon sapientia sibi a Deo collata dicit: »Qui aliis foueam parat, ipse incidit in eam .« uenientes namque quidam suburbani, diuersis ac uariis dogmatibus irretiti, et Arialdus ipse, et ipse quem animo pre omnibus diligebat, et aliquantis cum laicis qui Girardi de Monteforti sententiis fere consentiebant, quos ipse paulo ut filios complexus deosculabatur, ad numerum fere uiginti, cum uiderent sese suis machinationibus suisque latratibus aliquid Mediolani egisse, tanquam pro nichilo habentes, Romam  ut apostolicum temptarent omninoque deprimerent, adierunt. Qui cum in palatio Lateranense conuenissent, uerbis apertissimis male diffamare Alexandrum ceperunt, dicentes ipsum sedem apostolicam inuasisse, et quasi fur et latro non per hostium sed per culmen intrasset, »et quod dono Dei habere debuit, hoc per detestabilem Simoniam adquisiuit; unde nullum diuinum mysterium celebrare potest. Itaque nos si populus Romanus uoluerit, iudicium quodcumque uoluerit uel exegerit, ut apertum et manifestum, quod de eo asserimus, sine mora appareat, facere paratissimi sumus.« Igitur multi Romani probi sapientes atque discreti hec audientes, qui cum essent in Italia, et Mediolanum ob regni negotia conuenissent, et clandestinam pestem, quam  ipse per huiusmodi homines ibidem immiserat, cum multo sanguine exercitatam comperissent, agebant: Enim iusta dignaque res est, ut ille qui suos porcis atque serpentibus commisit filios, ab illis uersa uice diffamatus dampnetur, et dum illos per huiusmodi homines opprimere disposuit, ab illis dilaceratus atque distractus, qui una in patria secum nati et aliti sunt, Simoniacus uocetur et conuinciatur. Quis [568 1Kb] suis capitulis suisque exhortationibus imbuti digne ipsa in caput uertunt, ac ecclesiarum sacerdotibus et episcopis, nullum tenentes episcopum, ut porci, quod ueritas dicit, appareat, conuersi disrumpant uniuersos.« Interea dum hec fama Rome urbis regiones superuolasset, ecce Oldeprandus Romane ecclesie archidiaconus, qui et ipse Alexandro  emulus insidiabatur et omnibus negotiis ipse preter sedis apostolice dominium [569 1Kb] dominabatur, clanculo ad se uocari hos omnes precepit; et diu per omnia illorum causam sciscitans, aliquantulum conscius facti Alexandri, illos super huiusmodi negotium incitauit. Quid multa? Ut autem uenerunt ad diem, quo iudicium absente tamen apostolico per ferrum calidissimum ageretur, annuente Deo et  beato Petro apostolo, iureiurando de eo tanta cathedra ipsi collegerunt, ut quod uerum erat aperuit, et quod falsum obmutuit. Et sic falsa religio illorum opilata, sub obscuro, ne diuersis cruciatibus attererentur, Urbem exierunt. Mihi qui autem hec narrauit, unus fuit ex illis, qui illo tempore nimia superstitione ac uanissima religione ut filii Sceue uallatus, huic tanto facto et inconsulto cum aliis cathedris  et ipse interfuisse uerbis terribilibus [570 1Kb] .

20.  Cum [571 1Kb] interea Mediolanum Arialdus uenisset, uniuersa ecclesiasticorum uirorum uidens officia quadam amentissima ac dementissima crudelitate a malis iam doctus Christianis uel a porcis cenosis conculcari et Arianorum argumentis sanctas  deprauari Scripturas et ut canes seuissime dilacerari, et ipsum sui facti peniteret, dolens quid ageret secum rimari quasi cum alio cepit. Itaque cum sacerdotum omnium totiusque ciuitatis solitis moribus, quasi hominis unius conuentum cum primicerio eorum, dum in presbyterio locus reuerendus ex propriis et comunibus negotiis die statuto adunari comperisset, priuatim uno tantum clerico stipatus cum Domini cruce uenit in medium. Cumque diu intra se cogitans tacitus moraretur, lacrymis largissime decurrentibus, talibus tandem uerbis adorsus est: »O conuentus et o patres, multa pro ipsa summa reuerenda solita pietate uestri sacerdotii mihi parcite, immerito et omnibus facinoribus quibus misera fragilitas humana offendit irretito«  nunc debita sceleratoria mihi condonate misero. Ego sum, qui sancta canibus uirorum sanguine summa auiditate anelantibus contra sanctum euangelium agens, nec me nec ordinem attendens indiscrete dedi. Quin etiam ego sum, qui contra fas et licitum uos et uestra diffamando nequiter odiosis uiris ac terre bestiis inconsulte tradidi. Proinde uideo per uisum, meis et populi peccatis exigentibus, sancti Ambrosii ordinem ac eiusdem ecclesie culmen conculcari et cominus demoliri. Cognosco preterea et in ueritate comperio paruulorum multorum necem sine baptismate, quod est peccatum crudelissimum et ultra modum grauissimum feraliter incurrentium, quin etiam sub obtentu false religionis adulteria innumerabilia ac fornicationes sodomiticas  multas ac diuersas. Inter cetera uideo quamplures, sensibus deprauatis ac Ariano dogmate seductis sanctam deprauantes Scripturam, iam non qui sacerdotem, non episcopum, non summum pontificem Romanum, ad ultimum non ullam ecclesiam confitentur. Quamobrem mihi ueniam date, et pro pace ecclesie humiliter exorate. Ego Deo annuente exinde ut scismatici suis cum argumentis discedant,  et uos in pace diuturna et caritate solita feliciter uiuatis, operam omni dabo conamine.« Cumque his Arialdus uerbis finem imposuisset, et uniuersos mala preterita memorando inflammasset, omnibus contacentibus et nichil respondentibus, quasi grauissimis uerberibus fuisset attritus, minans et estuans et insalutatus recessit. Ea tempestate cum Anselmus uice comes Romam orationis causa deuote suis cum militibus properasset, et ipse ab apostolico Alexandro de statu urbis ac ordinis ecclesiastici sciscitatus esset, respondit: »Enim a tempore quo patalia nostra in ciuitate insonuit, uniuersa diuina et humana, bellis intestinis, ciuibus inter se durissime preliantibus, et sacerdotibus falsis occasionibus criminose uituperatis ultra modum, ut  iam ulla non sit res ordini nostre ecclesie promiscua, conculcata sunt.« Cui domnus Alexander, matris reuerentia tactus alta et longa trahens suspiria ait: »Conuertit Deus eorum cor, ut odirent populum suum, et dolum facerent in seruos eius. Anathema maranatha sit damnatus, qui placitum illud mihi inchoare fecit.« Hoc dicto uox quedam sine persona respondit: »Fiat, Fiat, Fiat.«

21.  Cum [572 1Kb] hec acta fuissent, Herlembaldo de his omnibus ignorante, quasi hostis ab urbe expulsis capitaneis, populi parte maxima per nimium cum ipso preliante, omnem iram omnemque furorem supra sacerdotes, ut antea numquam est auditum, furiose conuertit. Etenim ut Dei mereretur  iram, cuius ira tarda est et cito propitiatio, multa non fanda super sacerdotes aduersus mulieres, et super mulieres aduersus sacerdotes exercuit. Cum autem nummos aut aurum, e quibus cottidie suos retinebat iustos, non haberet, statim quasi imperator legem super sacerdotes per triginta mittebat uiros, dicens: »Si sacerdos aut leuita cum duodecim testibus uerbis euangelicis iurare posset, quod a diebus quibus consecrationem accepit, cum femina non concubuerit, liber permaneat; sin autem, ab omni substantia quam habet priuetur.« Alii uero [573 1Kb] intra urbem et foris palatini canes, fibula dimissa et acu ceterisque negotiis e quibus uita illorum redimebatur, decoloratis dentibus, necnon asinarii, quorum uita turpissimis trullis asinorum cottidie fulciebatur,  quibus Patalia uitam malis artibus ministrabat, mulierum ornamenta clanculo in nocte per fenestras in domibus sacerdotum ipsis ignorantibus immittebant. Quo facto, cum stridore magnaque ruina ipsorum fores prorumpentes magnis latratibus insiliebant, et accipientes que immiserant, uerbis terribilissimis affirmantes mulierem condormisse, sacerdotem nemine defendente ipsum distractum ab  omnibus suis expoliatum bonis distrahebant. O Deus! Imperatores gentilium de Deo uero omnino ignari non talem legem suis sacerdotibus ediderunt. Sed nouum placitum noua dedit precepta, que Iulius Cesar uel Nero aut Maximinus, si adhuc uiuerent animo et corpore, numquam laudarent. Qui etiam Herlembaldus, cum domum non haberet tam amplam, ut suos recipere posset, domum palatinam magnam cum curte admirabilique uiridario et delectabili, que ante ecclesiam sancti uictoris 40 martyrum morabatur, ut suos reciperet consentientes, ut etiam equos et mulas foueret, criminose inuasit.

22.  Interea [574 1Kb] aliquantis transactis diebus, iubente tamen ipso Herlembaldo, conuenerunt in secretario utriusque partis ordinis tantum ecclesiastici  natura et scientia maiores, quatenus super hoc negotium capitulis et sententiis alterutrum rimarentur, et quecumque pars ratione conuinceretur, alteri subiacens obediret. Ab una parte Guibertus archidiaconus utriusque lingue magister, et Ambrosius Biffus qui et diaconus, et Ardericus qui et diaconus, cuius uox uelut sonitus aquarum multarum; de decumanis autem Andreas sacerdos, in diuinis et humanis Grecis et Latinis sermonibus uirilis seu [575 1Kb] decorus. Ab altera uero parte Arialdus et Landulfus et Aginulfus, qui de partibus diuersis urbis nouis pedibus conuenerant. Quibus consedentibus, ut rationibus et utilitatibus quiete disputarent, maioribus fandi facultas data est. Hii autem cum diu per apostoli Pauli et canonum altercarentur, Arialdus  et Landulfus proclamare ceperunt dicentes: »uetera transierunt, et facta sunt omnia noua . Quod olim in primitiua ecclesia a patribus sanctis concessum est, modo indubitanter prohibetur. Tantum beatus magister et doctor [576 1Kb] Ambrosius, cuius ordinem tenemus, uos dampnet aut affirmet.« Tunc Guibertus archidiaconus facto silentio infit:



Incipit [577 1Kb] sermo Guiberti aduersus Arialdum et Landulfum.

23.  »Sanctam Trinitatem et Unitatem Dei ac Domini nostri Iesu Christi, fratres karissimi, nunc corde et animo inuocantes deprecemur ut ipso auxiliante, omnibus remotis indignationibus ac ira, que  iustos etiam criminosos facit, que hedificationibus tam animarum quam corporum, pandere cum pace et caritate possimus, de qua sapiens doctor  dixit: »Qui sine karitate uirtutes congregat, quasi uentum in puluerem portat.« Unde Apostolus: »Si distribuero facultates omnes meas in cibos pauperum, et tradidero corpus meum ita ut ardeam, karitatem autem non habeam, factus sum uelut es sonans  aut cimbatum tinniens . Iram enim uiri dilectio Dei non operatur .« De qua beatus Ambrosius in tractatu super Ioseph clementer dicit : »Ira sepe innocentes in crimen adducit, quia dum iusto amplius irascimur et uolumus alienum cercere peccatum, grauiora peccata committimus.« Ideo Apostolus ait: »Non uosmetipsos iudicantes, karissimi, sed date locum ire .« Quod enim, fratres karissimi, omnes sententias preter Ambrosianas ah hoc negotio modo remouistis, nobis placet multumque laudamus, quoniam omnes discipuli illius tenent ac laudant sententias magistri, quem pre ceteris sapientiorem et ualentiorem disputando et rimando cognouerunt. Igitur Ambrosius doctor ut egregius et ecclesiarum  nunc et semper magister ueniens resedeat et colloquatur uobiscum, et quod in Exameron  dicit, audientes intelligamus, ait enim: »Spectent singuli fidelium pulcra animarum monilia, et delectentur maturitate prudentie, splendore fidei, confessionis decore, iustitie pulchritudine, ubertate misericordie, ut dicatur tibi: Uxor tua sicut uitis habundans in lateribus domus tue. Nolite querere alienum thorum, nolite aliene copule insidiari. Graue est adulterium, nature iniuria est. Duos primum Deus fecit, Adam et Euam, hoc est uirum et uxorem de uiro, hoc est de costa Ade, et iussit ambos esse in uno corpore et in uno spiritu. Quid unum separas corpus, unum diuidis spiritum?« Item super Abraham : »Nulli licet scire mulierem preter uxorem,  coniugii tibi datum est ius, ne in laqueum incidas et cum aliena muliere delinquas: uinctus es uxori, noli querere solutionem. Unde Salomon : A Deo uiro preparabitur uxor.« Forsitan cogitatis quod de laicis tantum dicat, de quibus non est dubium habere coniugem? Omnes tamen laici et clerici, quicunque sunt filii Ecclesie, sacerdotes sunt. Audite qualiter super Lucam aduersus sacerdotes sanctus dicat Ambrosius, cum de Dauid : »Quomodo autem ille obseruator legis atque defensor panes et ipse manducauit, et dedit his qui erant secum, quos non licebat edere nisi tantummodo sacerdotibus, nisi ut per illam demonstraret figuram sacerdotalem cibum transire ad usus populorum, siue quia omnes uitam sacerdotalem debemus  imitari, siue quia omnes filii Ecclesie sacerdotes sunt. Ungimur enim in sacerdotium sanctum, offerentes nosmetipsos Deo hostias spirituales.« Quin etiam percipite quid in sermonibus dicat: »Nemo potest mutare naturam, nisi qui dominus est nature. Grauius est enim religionis adulterium quam corporis.« Unde super Lucam: »Disce persone uitium esse, non sexus. Sexus enim sanctus est.« Preter ista apostolum uas electionis audite: »Bonum est homini mulierem non tangere; propter fornicationem autem unusquisque suam uxorem habeat .« Fratres karissimi, scimus quoniam episcopis sacerdotibus et leuitis prophetizare et euangeliorum secreta fidelibus et infidelibus humiliter ac deuote nuntiare a Deo datum sit; sed uobis nescio a quo propheta siue a quo euangelio instructi sitis, cum lanceis et fustibus illos ad quorum pedes semper stetistis, male diffamando quasi imperatores criminose iudicatis, de quibus beatus Ambrosius in libro Paradisi loquitur: »Sciebat enim Deus te esse fragilem, sciebat iudicare non posse. Ideo dixit quasi fragilioribus, nolite iudicare, ut non iudicemini. Ergo [578 1Kb] quia sicut te infirmum esse ad iudicandum sciebat, uoluitque obedientem esse mandato, dicens, nolite iudicare; unde Paulus apostolus: Tu quis es, qui iudicas alienum seruum; suo domino stat, aut  cadit, stabit autem .« Item quod ipse de improbe iudicantibus in aliquem dicat, audi in Beati Immaculati tractatu consilium : »Erranti enim facilius datur uenia, quam improbe in alterum iudicanti. Necesse est enim, eam formam in te redire iudicii, quam in alium ipse decernendam putaueris.« Sed unusquisque karitatis ignem in Deo et in proximo summa cum humilitate et deuotione, ut frater hedificetur, habere se studeat. De quo caritatis igne quid et Ambrosius super Beati Immaculati tractatu dicat, audiamus et corde intelligamus: »Qui hic habuerit caritatis ignem, illic ignem gladii timere non poterit;« et item: »Si nichil argenti in me inuentum fuerit, heu me in ultima inferni detrudas aut ut stipula totus exuras. Sed si  quid in me inuentum fuerit auri aut argenti, non per meos actus, sed per misericordiam et gratiam Christi, per mysterium sacerdotii dicam fortasse ego: Etenim qui quisperant in te, non confundentur. Nemo sibi adrogat, nemo de meritis, nemo de potestate se iactet, sed omnes in dominum Iesum: omnes ante eius tribunal stabimus; de illo ueniam, de illo indulgentiam postulabo. Que enim spes alia peccatoribus, et qui se aurum putat, habet plumbum, et qui se putat granum tritici, habet stipulam, que possit comburi. Sed hic multi sibi aurum uidentur habere; non illis inuideo.« Item in eodem: »Et si castus et si sobrius sis, caue ne sis negligens. Maiorem Christo facit iniuriam, qui aduenientem repellit.« Propterea, fratres, gloriosissimi confessoris nostri Ambrosii  sententiam auribus interioribus grauiter percipite, cui refragari a Catholico periculosum et ab iniusto criminosum indubitanter esse adscribitur. Ait enim in libro de conflictu uitiorum: »Quod in exordio generis humani masculum et feminam Dominum procreasse profiteris, ut mutuis se amplexibus misceri debeant, omnino uerissime dicis; sed nubendi licentia quibusdam tribuitur, hoc est qui uirginitatem, castimoniam, uel uidualitatem nequaquam professi sunt; quibusdam autem non tribuitur, id est qui uirgines uel continentes esse decreuerunt.«  Item, fratres dilectissimi, quid sanctus Ambrosius dicat curiose attendite. Ait enim in libro de fuga seculi : »Lex hominum os potuit obstruere, non potuit mentem mutare,« et in septimo libro idem super Lucam : »Ab initio autem Dei lex est. Que est lex Dei? Relinquet homo patrem et matrem, et adherebit uxori sue, et erunt duo in carne una. Ergo qui dimittit uxorem, carnem suam scindit, diuidit corpus . Noli uxorem dimittere, ne Deum copule tue diffitearis autorem. Audi quid dixit Deus: Qui dimittit uxorem, facit eam mecari, etenim cui non licet uiuente uiro mutare coniugium, potest obrepere libido peccandi. Itaque qui autor erroris est, etiam reus est culpe. Quam periculosum, si fragilem adolescentule etatem errori offeras!  Quam impium, si eius destituas senectutem cuius defloraueris iuuentutem! Qui hominibus obsequeris, Deum uerere. Audi legem Domini , cui obsecuntur etiam qui leges ferunt: Quos Deus coniunxit, homo non separet . Sed non solum hoc [579 1Kb] celeste preceptum, sed quoddam etiam opus Dei soluitur.« At quid sanctus Crisantus in sua passione, ubi mentiri non potuit, dicat, percipite. Ait enim: »Errant qui castitatem se putant perfectam suis nisibus obtinere; nisi enim tuo, Domine, inbre flamme fuerint corporales extincte, non potest animus peruenire quo pergit. Libido est bestia maligna, que in sylua huius seculi ad deuorandas animas per carnem et diabolum incitatur. Qui eius mortem euaserit, tibi Deo gratias refert, quia tuum est quod  euasit.«



Explicit [580 1Kb] sermo Wiberti archidiaconi; incipit Ambrosii, Grecis et Latinis eloquiis eruditus, qui et diaconus.

24.  »Deus qui fons est bonitatis, perfectio castitatis, magister caritatis, amator uere uirginitatis omniumque uirtutum auctor, sit nobis hoc in negotio ueritatis tutor, adiutor humilitatis, aduersariorum defensor, uere uirtutis augmentum, sermonum iustorum minister, et sincere caritatis semper incrementum; quam caritatem Paulus apostolus super omnes uirtutes laudando, ut iam scitis, magnificauit; de qua sanctus Augustinus omnium sententiarum peritia fultus in libro de unico [581 1Kb] baptismo perscripsit  dicens: »uideant quam  multa et quam magna nichil prosint, si unum quod defuerit; et uideant quod sit ipsum unum; nec me in homine audiant, sed Apostolum: Si linguis hominum loquar et angelorum, caritatem non habeam, nichil sum.« Si igitur aliqua ingruente persecutione tradant ad flammas nobiscum corpus suum pro fide quam pariter confitentur, tamen quia separati hec  agunt, non sufferentes inuicem neque studentes seruare unitatem spiritus in uinculo pacis, caritatem utique non habendo, etiam cum illis omnibus, que nichil eis prosunt, ad eternam salutem peruenire non possunt. Idolatras enim in populo Dei gladius interemit, scismaticos autem terre hiatus absorbuit. Sed quia negotium nobis eminet nunc magnum, unde modo tractare cum summa humilitate conuenit, a talibus nunc nos subtrahentes quiescamus. Igitur nunc nostris occurrat memoriis, quod doctor gentium et ueritatis magister Paulus apostolus, tuba salutaris, intonat, dicens: »Qui se non continet, nubat, melius enim est nubere quam uri .« Et item: »uolo autem omnes homines esse sicut et me ipsum, sed unusquisque proprium donum  habet ex Deo, alius quidem sic, alius uero non sic. Dico autem non nuptis et uiduis: Bonum est illis, si sic permanserint sicut et ego. Quod si non continent, nubant, melius est enim nubere, quam uri .« Item ad Romanos: »Scimus autem, quia lex spiritualis est, ego autem carnalis sum sub peccato uenundatus. Quid enim operor, non intelligo. Non enim quod uolo hoc ago, sed quod odi illud facio. Si autem quod nolo illud facio, consentio legi, quoniam bona est .« Nam, fratres karissimi, timens perplurimum corde et animo expauesco, tot et tantos scientia et operatione preclarissimos sacerdotes feraliter a perfidis Christianis sub quadam et inaudita occasione trucidatos animaduertens, dolens modo tempus comperio nostris oculis accelerasse,  de quo animus apostoli spiritu et scientia Dei perfulgens multa presagïa prefatus est dicens: »In nouissimis temporibus discedent quidam a fide, attendentes spiritibus erroris, et doctrinis demoniorum in ypocrisi loquentium mendacium, cauteriatam habentium suam conscientiam, prohibentium nubere, abstinere a cibis quos Deus creauit ad percipiendum cum gratiarum actione fidelibus et iis qui cognouerunt ueritatem .« Utinam, fratres dilectissimi, hoc placitum cum caritate et humilitate ac discretione initium in Deo haberet! Hoc si enim fuisset, utique medium bonum ac finem qui est pietatis et caritatis initium et finis, Deus certis inditiis sine tantis plagis ac angustiis, e quibus nunc ordo noster Ecclesie totius Ambrosiane  in primis urgetur, clementer approbaret; de quibus beatus Ambrosius in sermonibus conqueritur dicens: »Tantis enim malis hec uita misera est repleta, ut comparatione eius mors remedium putatur, non pena.« Sed quia malitia et maliuolentia, ira et od o ac auaritia, que neque copia augeri, neque inopia minui potest, ipsam exercentes incompensabiliter  ut appareret repleti sunt, ut bonis initiis, sic melioribus finibus carebit, de qua malignitatis ïniquitate doctor et beatus Ambrosius in epistola uercellensi, quid dicat, audiamus : »Malignitas plus nocet quam malitia, quia malignitas nec puram simplicitatem habet, nec apertam malitiam, sed absconditam maliuolentiam.« At ut ad ea, quibus animus meus intendit, ueniam, quibus loricis quibusque armis, quoue scuto a talibus, quamuis frustra, muniri [582 1Kb] et defendere possim, studiose cum omnibus Arialdus et Landulfus non me, sed apostolum nostrum Ambrosium sanctum, quod in uercellensi epistola dicat, audiant et intelligant : »uirtutum autem magister apostolus est, qui cum patientia redarguendos docet et  [583 1Kb] contradicentes, qui unius uxoris uirum precipiat esse, non quod exortem excludat coniugii, nam hoc supra legem precepti est, sed ut coniugali castimonia fruet [584 1Kb] ablutionis [585 1Kb] sue gratia [586 1Kb] . Nulla enim culpa coniugii, sed lex [586 1Kb] . Ideo Apostolus legem posuit, dicens: Si quis sine crimine est unius uxoris uir. Ergo qui sine crimine est unius uxoris uir, teneatur ad legem sacerdotii supradicti [587 1Kb] ; qui autem intrauerit [588 1Kb] coniugium, culpam quidem non habet coinquinati, sed prerogatiua exuitur sacerdotii.« Item in eadem epistola : »Bonus medicus qui et fortibus subtilitatem [589 1Kb] uirtutis conseruare cupiat, et infirmis salubritatem dare, aliis dat consilium, aliis demonstrat remedium, dicens: Qui infirmus est, olera manducet, accipiat uxorem; qui  ualidus est, fortiorem uirtutis cibum expectat [590 1Kb] ; meritoque adiunxit: Nam qui statuit in corde suo firmus, non habens necessitatem, potestatem autem habens sue uoluntatis; et hic [591 1Kb] iudicauit in corde suo seruare uirginitatem suam, bene facit [592 1Kb] , et qui non iungit, melius facit,« et Dominus per prophetam: »Sacerdotes mei nubant semel.« Item per prophetam: »Sacerdos uirginem ducat uxorem, similiter et leuita .« At ut iam ego his uerbis finem imponam, quid beatus Ambrosius scribens in libro de officiis dicat, audite : »De monogamia sacerdotii [593 1Kb] quid loquar, quando una tantum permittitur copula et non repetita. In ipso ergo coniugio lex est, non iterare coniugium, nec secundam coniugii sortiri coniunctionem; quod  [594 1Kb] plerisque mirum uïdetur. Cum etiam ante baptismum iterata coniugia dilatione [595 1Kb] muneris et ordinationis prerogatiuam impedimenta generentur, cum etiam delicta obesse non soleant, si lauacri remissa fuerint sacramento, sed intelligere debemus, quia baptismus culpam remittere [596 1Kb] potest, lex aboleri non potest. In coniugio non culpa, sed lex  est; quod culpe est igitur, in baptismate laxatur; quod legis est, in coniugio soluitur [597 1Kb] .« Item Hieronymus: »Sacerdotem querit Ecclesia, aut de uirginitate sanctum, aut de monogamia ornatum.« Laudo enim, fratres karissimi, quod fratres Arialdus et Landulphus iam populis seminarunt, et conqueri [598 1Kb] a desiderio omnium fidelium maxime sacerdotum et leuitarum castitatem; sed »quis esse potest continens, nisi Deus det?« ut ait Augustinus in libro contra Paulinum et Eutropium [599 1Kb] . »Caritas Dei, ut idem in eodem ait, que multitudinem peccatorum cooperit [600 1Kb] , diffunditur in cordibus nostris non per nos ipsos, sed per Spiritum sanctum, qui datus est nobis.« Et item in eodem : »Cum rex iustus sederit in throno sue maiestatis, quis  gloriabitur castum se habere cor, aut quis gloriabitur mundum se esse a peccato? Tunc ergo per eius misericordiam iusti ab hiis liberati [601 1Kb] plene perfecteque mundati, fulgebunt in regno Patris sui sicut sol, et cum [602 1Kb] plene atque perfecte erit ecclesia non habens maculam neque rugam.« Multa enim percurrens in Scripturis sanctis dixisse memini; sed hanc optionem damus uobis, quamuis iniuste, quoniam non decet nisi solis episcopis hoc facere quod facitis, ut licentiam totius ciuitatis omniumque plebium plane perscrutando habeatis; quatenus trutinatis facinoribus, homicidiis paruulorum sine baptismate necem feraliter et innocenter incurrentibus, periuriis ob mulierum amorem et sui defensionem, nec non adulteriis ac uariis fornicationibus  tam iuuenum quam uirginum sacrarum, ac usibus quibus tota Christianitas per orbem uniuersum usque modo diffusa feliciter Deum et hominem diligens fruitur, in iudicio uestrarum animarum, ut possumus, committimus, ut sacerdotes, quos bigamos aut trigamos aut concubinarios inueneritis, aut deponantur aut diuidantur. Illos autem quos secundum usus ecclesie totius unius uxoris uiros inueneritis, ne ueniant in peius dimittite: tantum strenue prouidete, ne iugum quod nostri maiores olim ferre non potuerunt, calorem nature humane quam sit ad peccandum procliuis cognoscentes, ordini nostro intolerabiliter superponatis, memores euangeliorum Domini, qui cum uideret suos discipulos a Phariseis legaliter redargui dicentes:  »Discipuli tui faciunt, quod non licet eis facere sabbatis , uellere spicas et manducare;« iehsu autem defendens eos, ut pastor bonus ait eis: »Non legistis quid fecerit Dauid quando esuriuit, et qui cum eo erant? aut non legistis in lege quod sabbatis sacerdotes in templo sabbatum uiolant, et sine crimine sunt?« Naturas  leonum quiuis homo humiliare potest, hominis Deus, non bomo mutare potest. Unde Scriptura sacra: »Nemo potest mutare naturam, nisi qui eam fecit.«



Explicit [603 1Kb] oratio Ambrosii Biffi qui etiam Biffari, aduersus Arialdum et Landulfum. Incipit Arialdi et Landulfi aduersus Wibertum et Ambrosium.

25.  »O patres et o fratres, ordine et dignitate ac gente pre ceteris Italie totius primatibus in omnibus, si uigorem ordinis nostri in quantum ratio nostra exigit custodisse curauissetis, preferendi! nos tamquam a talibus que iam audiuimus fastiditi, perplurimum congratulamur, quod tam sapienter atque discrete usque modo sermocinastis nobiscum. Bona est caritas, que legis et prophetarum est plenitudo; bona est caritas, que protoplaustos  per multa tempora suis peccatis exigentibus dampnatos a faucibus inferni clementer detraxit; beata est caritas, que per summam Deitatis clementiam humanatam nos a pena primi hominis liberare misericorditer sataguit, et liberando secum in culpa nostri seculi in eternum gaudere concessit, qua discipulos suos dicens armauit: »Beati misericordes, quoniam ipsi possidebunt terram ;« et item: »In hoc cognoscent omnes, quia mei discipuli estis, si dilectionem habueritis ad inuicem ;« de qua dixit Apostolus: »Dilectio sine simulatione, odientes malum, adherentes bono .« Ago [604 1Kb] et autem, karissimi, nemo qui uiderit fratrem errantem aliqua negligentia aut nature infirmitate per quandam  coniugis coniunctionem, occasione palliata non corripuerit [605 1Kb] eum, iam non secundum caritatem, imo secundum iniustissimam pietatem ambulat, et merito secundum quod ait Apostolus, de pernice [606 1Kb] iudicabitur, uel de negligentia condemnabitur. Qui autem in dubiis rebus consuluit, ut nos hodie uidemus, decet esse uacuum ab ira, ab odio, ac misericordia. Nam ira, ut sapiens magister ait, sepe impedit animum, ne possit cernere uerum. De odio quid aliud dicam, quam quod euangelium dicens clamat: »Qui habet trabem in oculo suo, non potest eiicere festucam de oculo fratris sui;« at qui misericordiam ita exercet, ut iustitiam funditus obliuiscatur, iam non secundum caritatem ambulat;  unde Augustinus: »Si frater tuus uulnus habet in corpore, quod uelit occultare, dum timet secari, nonne crudeliter a te sileretur, si misericordia motus taceres, et misericorditer iudicaretur?« Et Apostolus: »Si uideris fratrem tuum errantem, et non corripueris eum, de negligentia iudicaberis, uel condempnaberis.« uos dicitis, fratres: »Pauci sunt casti animo et corpore, et paucissimi sacerdotes uirgines;« sed magis uolo atque desidero cum  paucis in Christo coronari, quam cum multis in tenebris collocari. Non omnia possumus omnes, quia non equaliter ualemus, de quibus Apostolus: »Aliis datur sermo scientie, aliis sermo sapientie, aliis discretio spiritus, aliis genera linguarum, aliis interpretatio sermonum , unicuique sicut diuisit Deus mensuram fidei ;« sed unusquisque nostrum, gratias Deo, ita scientia diuinis et humanis superpollet, ut uie uere tramitem siue deuium aut tortuosum sacris in Scripturis longo exercitio exercitatus cognoscere et se a principio liberare non ualet, unde propheta: »Parate uiam Domino, rectas facite semitas eius .« Declinate, fratres, a uiis uestris, perspicite quod Scriptura clamat, dicens: »ue homini gradienti  duabus uiis;« ueniat sensibus uestris, fratres, quod prophetarum eximius clamat: »uiam ueritatis elegi, iudicia tua, Domine, non sum oblitus .« Et item: »uiam mandatorum tuorum cucurri, cum dilatares cor meum .« Demus Deo honorem, et ipsum in corpore nostro portemus, mortificatis nobis ipsis in cunctis actibus seculi, per quem mundo [607 1Kb] , ut ait Apostolus, crucifixus est, et ego mundo , qui cunctos legitime gloria et honore triumphantes inenarrabili in perpetuo coronat, animo et corpore eum diligamus, et primum pietate fraternitatis et sincere caritatis amemus. Unde sanctus Augustinus in libro quem ad Hieronymum presbyterum facit  , curialiter de pietate tractans dicit : »Quid autem pietas nisi Dei  cultus? et unde colitur nisi ex [608 1Kb] caritate? Caritas igitur de corde puro et conscientia bona et fide non ficta, magna et uera uirtus [609 1Kb] , quia ipsa est et finis precepti.---Sicut mors animam euellit [610 1Kb] a sensibus carnis, sic caritas a concupiscentiis carnalibus.---Ubi ergo illa plena et perfecta erit, nichil ex uitio remanebit.« Testatus est, karissimi, domnus Guibertus apostolum dixisse: »uinctus es uxori, noli querere solutionem ,« et ita est. Sed illud quod sequitur quare non dicit? uidelicet »solutus es ab uxore, noli querere uxorem.« Protulisti sententiam Apostoli dicentis: »Unusquisque suam uxorem habeat:« ego autem dico »quibus licet.« Preterea illud apostolicum animarum et corporum consilium audite: »Fratres, debitores sumus non  carni, ut secundum carnem uiuamus; si enim secundum carnem uixeritis, moriemini, si enim [611 1Kb] spiritu facta carnis mortificaueritis, uiuetis .« Dixisti quod de uercellensi epistola placuit, sed illud quod sequitur, quare non protulisti, dicens in eadem : »Nec interim [612 1Kb] ut filios in sacerdotio creare apostolica mutetur [613 1Kb] auctoritate; habentem enim filios [614 1Kb] , non facientem, nec coniugium  iterare.« Idem Apostolus: »Nemo militans Deo implicet se negotiis secularibus, ut ei seruiat, qui se probauit .« Item ad Timotheum: »Te ipsum castum custodi .« Mirum ac ualde terribile est, ut sacerdos aut leuita seruiens operi coniugali hostias Deo offerre possit, cum angelus Dei sacerdos dictus sit: »Labia sacerdotis custodiunt scientiam, et legem requirunt ex ore eius, quia angelus Domini exercituum est .« Ita quid [615 1Kb] sancti canones dicant scitis, maxime cum dicit in quodam loco: »Sacerdotes qui duxerunt uxorem, deponantur.« Preterea sacra Scriptura clamans dicit: »Fornicatores et adulteros iudicabit Deus .« Oportet enim sacerdotem mundum nitidumque  indesinenter semper esse; si autem ulla mulieris uel sui tabe coinquinatus fuerit, holocausta offerre Deo non potest. Olim enim multa multis quadam iniusta occasione, periculose tamen, concessa uidentur. Nunc autem agere uos omnes expedit, ut uia regia gradiamur, non declinantes a dexteris nec a sinistris. uideo uos quasi armatos multis conscripturarum scientiis astare; sed scuta uestra in cucurbitarum folia uertentur, et gladii uestri in plumbum frigidum conuertentur.«



Explicit [616 1Kb] oratio Arialdi et Landulfi; incipit Andree sacerdotis decumani aduersus Arialdum et Landulfum.

26.  »Fratres, et utinam fratres karissimi, caritatem et misericordiam, quas nunc et multotiens  uestris doctrinis inseruistis, ut ore denotastis, sic bonorum actuum exemplo confirmauissetis. Multa de caritate tui sermonis exordio habuisti, sed de quo fonte manauerint, uerborum tuorum finis aperte denudauit: si enim ex caritate inchoauisses, in caritate, que Deus est, finiuisses. Unde in uentum tendis, cum in uento superbie graderis. Dixisti: »Qui misericordiam ira exercet, funditus iustitiam obliuiscitur [617 1Kb] , iam non secundum caritatem ambulat.« uerum est; sed qui hoc facit, et taliter circa peccatores se habet, fidelis non est, nec dignus Christianus uocari. Tamen prospice, quod Dominus ait: »Misericordiam uolo, non sacrificium ;« et iterum: »Miserebor cui misertus ero,  et clemens ero in quo mihi placuero .« Quod nos cum caritate, cum humilitate, cum patientia, cum benignitate, cum discretione, que est mater uirtutum, docere et admonere et suadere multa per tempora debuisti, nunc quasi dampnatiuos ac criminosos plagis seuissimis simulque cum tuis cathedris, lingua tamen incooperta, criminose castigas. Cuius exemplo hec omnia in nobis et in populo agis? Enim et nos multis cum temporibus et ordinem  nostrum pacifice ac caste degentes regebamus. uituperando nos graue bellum ciuile nunc excitasti; preterea audi Apostolum dicentem: »Deus non uult coacta seruitia.« Et item: »Tu quis es, qui iudicas alienum seruum? suo domino stat aut cadit, stabit autem .« uideo enim, quod nemo te et ipsos quos super nos solitis illexisti sermonibus, a talibus reuocare poterit. Sed terrere te debent bella ciuilia, homicidia, sacramenta ac periuria inenarrabilia, paruulorum multitudinem multorum necem sine baptismate incurrentium, quorum membra et qualia [618 1Kb] et quanta hoc in anno in cisterna theatrali cum mundata a clocariis [619 1Kb] inuenta sunt, paucis tamen condolentibus, ante tuos oculos habens. Et si mihi de natura humana non credis, maxime  non credis de ordine nostro, qui dum magis constringitur, amplius inlicitis accenditur: uel tibi, quod olim fuisti uel cras esse poteris, crede. uetando unam et propriam uxorem, centum fornicatrices ac adulteria multa concedis. Preterea uitium detestabile, ob quod quidam ex tuis simulantes sese caste uiuere, uxoribus falsa religione dimissis, uitio imbuti detestabili, in theatro turpiter tracti et in fronte [620 1Kb] decocti sunt, te amice tangendo deterreat. Item intulisti domno Guiberto: »Solutus es ab uxore, noli querere uxorem,« sed illud quod sequitur, quare non dixisti? imo apostolo dicente: »Si autem acceperis uxorem, non peccasti, et si nupserit uirgo, non peccauit.« Dixisti: »Ut ait Apostolus, debitores sumus non carni.« Ita est; non  enim ita carni seruimus, ut spiritu et corpore tempore congruo Deo seruiamus? Ob quam causam audi beatum Ambrosium  ; ait enim in libro De bono coniugali : »Continentia non corporis, sed animi uirtus est; uirtus autem animi aliquando in opere manifestatur, aliquando in habitu latet.  Et iustificata est sapientia a filiis suis, qui uident continentie uirtutem in habitu animi semper esse debere; in opere autem pro rerum ac temporum opportunitate manifestari.« Diffamasti nos et ordinem nostrum Rome et ciuibus nostris male dulcoratis, ut tuam scientiam uel loquacitatem ostenderes, sed unde fructum bonum habere tu credis, ibi seminarium bonorum fructuum habere non poteris,  beato Ambrosio super Beati Immaculati tractatu attestante, qui ait : »Periculum est non solum dicere falsa, sed etiam uera, si quis ea insinuet quibus non oportet. Quod uitium quadripartitum est, uel adulationis uel auaritie uel iactantie uel loquacitatis incaute, quia dum adulari uult aliquis ei, cui loquitur, effundit mysterium. Nonnulli etiam studio lucri, mercedem perditionis secuntur, ut tegenda silentio uendant loquendo: alii, ut plura nosse uideantur  et scientiam suam iactent, aperiunt quod celare deberent, et [621 1Kb] dum sine iudicio locuntur, uerbum emittunt quod reuocare non possunt,« de quibus Dominus: »uos estis qui iustificatis uos ipsos coram hominibus. Deus autem nouit corda uestra ;« qui enim perdiderit diuina, posteritatem anime sue seminariumque meritorum habere non poterit. O amice, si tibi a Deo fuerit commissum, ut omnia perficeres, ueritate attestante, deberes dicere »Seruus inutilis sum:« si autem Apostolum imitaris, deberes sentire cum eo dicens : »Debemus nos firmiores imbecillitatem infirmorum sustinere, et non nobis placere. Unusquisque nostrum proximo suo placeat in bonum ad hedificationem.« Preterea intellige, quid sanctus  dicat Gregorius : »Superiores inuicem, maxime eos, qui nobis contenti [622 1Kb] non sunt, proximos uestros attendite, quia et quos agere aliqua praua conspicitis, que in eis lateant bona nescitis; magnus ergo unusquisque esse studeat, sed tamen aliquo modo se [623 1Kb] esse nesciat, ne dum sibi magnitudinem arroganter tribuit, amittat. Hinc enim de Saule superbiente per prophetam dicitur: Cum tu te paruulum conspiceres, ego te pre ceteris magnum feci [624 1Kb] ; quia uero tu te magnum conspicis, a me paruulus estimaris.« Si enim per fragilitatem carnis, ut tibi uidetur, peccamus, habemus beati Ambrosii consolationem; ait enim in libro De seculi fuga : »Si per fragilitatem carnis et mundi illecebras ita mentem nostram formare  non possumus, reuerentia paterne [625 1Kb] prolis peccatum leuemus. Caritas enim multitudinem peccatorum operit. Qui enim [626 1Kb] ad imaginem Dei esse non potuit, sit ad plenitudinem caritatis.« Ait enim in libro De penitentia: »Regnat in nobis lex huius carnis contraria legi mentis nostre, et captiuos nos in peccatum trahit, ut faciamus quod nolumus.« Item super Lucam : »Non otiose statim [627 1Kb] in principio Genesis Dei iussum [628 1Kb] coniugium copulatur, nisi ut heresis destruatur. Sic enim Deus coniugium probauit, ut iungeret;« in multis enim natura nostra cotidie febricitat. Unde sanctus Ambrosius super Lucam: »Febris enim nostra auaritia est, febris nostra libido est, eo quod ignite sunt cupiditates;« unde ait Apostolus: »Si se non continent, nubant;  melius est enim nubere, quam uri .« Multi ante homines casti et mundi esse uidentur, sed ante Deum flagitiosissimis uitiis irretiti apparent. Unde idem super Lucam : »Non semper [629 1Kb] enim omnis, qui iustus est ante homines, iustus est ante Deum. Aliter uident homines et aliter Deus; homo uidet in facie, Deus autem in corde.« Enim  ut nos a laqueis mortis, quibus uita ista urgetur, liberati essemus, incurrimus minima, ut maiora deuitaremus. Multos enim laqueos, ut ait psalmista, in uia hac superbi absconderunt . Et qui sunt isti laquei? audi sanctum Ambrosium super Lucam: »Oculus enim meretricis est laqueus peccatoris, laqueus in pecunia, laqueus in religione, laqueus in studio castitatis.« Separasti nos ab uxoribus nostris, tu qui es Apostolo iustior, sanctior prophetis, mundior patriarchis, non iustitia, non caritate, imo lanceis et ensibus durissimisque iniuriis, quas legaliter ab initio christianitatis nostri antecessores, sibi et nobis uim propter uitium nature facientes, tradiderunt. Unde si tibi et tuis placet, audi quid sanctus Ambrosius super Lucam dicit : »Quam periculosum est, si fragilem adolescentule uel adolescentis [630 1Kb] etatem errori peccandi criminose offeras! Audi legem Domini, cui obsecuntur etiam qui leges ferunt : Quos Deus coniunxit, homo non separet. Ab initio autem Dei lex est. Que [631 1Kb] est lex Dei ? »Propter hoc relinquet homo patrem et matrem, et adherebit uxori sue, et erunt duo in carne una ; »ergo qui diuidit [632 1Kb] uxorem, carnem suam scindit, legem diuidit, separat corpus [633 1Kb] , et facit eos mecari. »uirginitas, ut ait beatus Ambrosius, suaderi potest, imperari non potest.« Quid igitur de illis respondebis, qui iam se per quindecim aut uiginti annos coniugali thoro copulauerunt? Dixisti: »Fornicatores et adulteros iudicabit Deus!« Aperte uerum est; sed de fratribus tuis  quos tu uides tecum credere unum patrem habere, unam fidem catholicam tenere, unam et propriam uxorem uenialiter uti dicens, peccasti: stat enim sanctus Ambrosius in uercellensi epistola : »Dicimus quod qui fuerit in Christo baptizatus, haberi iam non debeat fornicarius.« Forsitan adhuc illa sententia implicitus es, qua olim illi de Monteforti te imbuerant, qui omnem christianitatem mulierem non tangere et genus humanum sine semine uirili apum more nasci dicentes, falsis sententiis affirmabant? uolo autem et ego atque desidero omnem ordinem ecclesiasticum mundum, nitidum, purum et sanctum; sed dicit apostolus: »Nemo potest esse mundus a peccato et sanctus.« Iob uidens humani generis fragilitatem, dicit: »Numquid fortitudo lapidum  fortitudo mea, aut caro mea enea est? « Preterea cum tu nos in multis diffamasti, et dicens clamasti, sacerdotem aliqua tabe attactum sacrificium Deo offerre non posse, debuisses cognoscere, quod Dominus in Apocalypsi dicit: »Ego sum Alpha et Omega, primus et nouissimus: beati qui lauant stolas suas [634 1Kb] , ut sit potestas eorum in  ligno uite, et portas ciuitatis intrent .« Sunt enim macule, que sola confessione lauantur, quam lauationem supradicta sententia Iohannis significat. Quin etiam Domino attestante audi que coinquinant hominem. Ait: »Non enim que intrant in hominem coinquinant, sed que exeunt de homine .« Adulteria, homicidia, periuria sunt que coinquinant hominem; scis enim, et satis, ordo clericalis in quid pronus sit ad peccandum propter incontinentiam. Unde sanctus Gregorius in Moralibus Apostoli sententiam affirmat dicens : »Et Paulus cum quosdam in ecclesia incontinentes aspiceret, concessit minima, ut maiora deuitaret [635 1Kb] , dicens: »Propter fornicationis causam unusquisque suam uxorem habeat .« Item in Registro secundo dicens ad Sabinum episcopum, inter multos uerborum nodos, quedam [636 1Kb] sacrilegis uniuerso clero scribens dixit  . »Preter illa que superius dixi, cure tue sit eosdem fratres nostros episcopos adortari, ut subiecti in sacris uidelicet ordinibus constituti, quod ipsi seruant ad similitudinem modis omnibus seruare commoneant. Hoc tamen modo adiecto, ut hii, sicut canonica decreuit auctoritas, uxores quas habent, irreprehensibiliter regant.« Dicis: »Cum uxoribus Deo seruire non potestis.« uerum est, si plus Deo illam amaremus. Unde ipsa ueritas: »Qui amat patrem aut matrem aut fratres aut uxores, non est me dignus ;« quod enim sancti Patres de episcopis dicunt, tu inordinate intorques. Non enim  sumus, quod debemus; sed enim tales nos Deus amat, quales futuri sumus, non quales sumus, sicut ipse Augustinus in libro de Trinitate dicit: »Quales enim amat Deus, in eternum conseruat.« Item ipse Augustinus: »Et si exterius offerenda munera non habeo, intra memetipsum tamen inuenio quod in ara tue laudis impono. Quia qui nostra datione non pasceris, oblatione cordis melius placaris.« Nichil quippe Deo ditius uoluntate bona. Item Augustinus contra Iulianum in libro tertio: »In suo quippe genere curandum est, quod ad melius non potest erigi.« Dixisti: »Sacerdos qui duxerit uxorem, deponatur.« Bene dicis, et ego dico, si post acceptum sacerdotium duxerit uxorem, sui ordinis periculo  subiaceat, sin autem in sacerdotio unius uxoris uirum inueneris, quid separas quod non licet? Cur enim diuidis corpus? Da mihi Ambrosium sanctum doctorem nostrum, qui diuidat uxorem ordinis nostri a uiro, altero nolente; et credamus semperque teneamus.  Quin etiam quid sanctus papa Gregorius Teostite patriarche [637 1Kb] in Canobiis dicat, audite : »Sunt quidam qui dicunt religionis causa coniugia debere solui. uerum sciendum est, quia et si hoc lex diuina prohibuit, lex humana concessit [638 1Kb] . Per se enim ueritas dicit: Quod Deus coniunxit, homo non separet. Quin etiam ait: uiro non licet dimittere uxorem, excepta fornicationis causa. Quis ergo huic celesti legislatori contradicat? Scimus enim quia scriptum est: Erunt duo in carne una. Si igitur uir et uxor una caro sunt, et religionis causa uir dimittat uxorem uel mulier uirum in hoc mundo remanentem uel fortasse ad illicita migrantem, que est ista conuersatio, in qua una eademque caro ex parte transit in  continentiam, ex parte remanet in pollutione?«

27.  Cum [639 1Kb] autem orantibus partis utriusque fandi terminus imponebatur, ecce quasi ex ira Dei Landulfus maiorum corona furialiter consurgens, uultu pallido ac lingua stridenti, clerici cuiusdam obiurgationibus commotus, cum quo tamquam canis dentaliter rixatus fuerat, orationem fundere cupiens, omnibus nimia eius commotione uetantibus, prosiluit. Itaque indignatione nimia ac ira magna, quasi ursa raptis catulis commotus, clamans se clericorum cultello uelle interimi  , furialiter ex secretario in theatrum prosiliens, omnibus conuocatis plebeicis orationem incitatiuam permultum super ordines uniuersos, astante tamen Herlembaldo, lacrimabiliter edidit. Quo audito, Herlembaldo adortante et tamquam  rex imperante, in manibus populi super sacerdotes illico fit concursus. Quod si ipsos in secretario aut [640 1Kb] in ecclesia, in quibus nullam exibebant reuerentiam, comperissent, profecto ipso die gladiis et fustibus uniuersos [641 1Kb] interemissent.

28.  Dei [642 1Kb] omnipotentis Patris et Filii et Spiritus sancti regnante clementia, eiusque dextera uirtutibus et miraculis sedule et misericorditer coruscante super homines irrationabiles, et super Dei sacerdotes ab omni humano auxilio, Dei tamen fretos auxilio, destitutos, miracula inuisa et inaudita apparuerunt. Quadam enim die cum sacerdos Liprandus, qui hominibus placiti Dei male nominati suspiciosus erat, ante oculos quorumdam apparens ad sancti Nazarii ecclesiam orationis causa abiret,  uerbis nefandissimis obiurgatus, fustibusque post eum summis cum latratibus proiectis, in concauo altaris sancti Nazarii supra eius corpus nimia animi angustia fugit. Unde cum quidam nefandissimus, impudentior  ceteris, turpissimis uerbis grauissimisque impulsionibus ipsum alapizando, ut sui et suorum consimilium animos mulceret tamquam uesanos gentiles, extraheret, Dei uirtute operante, in proximo omnibus membris contractis misere exaruit. Alius cum in ecclesia eadem sanctam Eucaristiam a sacerdote quodam in natiuitate Domini timore eiusdem, non Dei amore acciperet, foris in muro, secta subuersus heretica, uidente tamen quodam fidele ac sacerdoti id ipsum nuntiante, immisit. Hoc audiens Dei sacerdos summa cum reuerentia sanctum Domini corpus colligens recondidit; sed miser ille, qui sancti corporis indignus fuerat, usque in finem uite sue ab omni cibo insatiabilis ac omnibus angustiis cruciatus, moriens non meruit habere  corpus Christi. Alii uero quinque cum sacerdotem quemdam ob mulieris occasionem turpiter distrahendo dehonestassent, ipso anno quasi canes mortui sunt. Quin etiam alius secta detestabili irretitus, cum sanctum incensum, quod sacerdos in Domini natale per singulas defert domos, hostio clauso ac introitu eidem uetando refutaret, nocte eadem ueniente proxima diabolus, in scismate fidelissimus laborantibus, filium eius e matris manibus diripiens uagientem ac in era uerberans, ipsum puerum emortuum demum euanescens cadendo dimisit.

29.  Ea [643 1Kb] tempestate  audiens Herlembaldus, Gottofredum quem supra memoraui, de omnibus episcopalibus negotiis tam in clero quam in populo contra ius suum et uelle intromittentem,  exercitu parato inmenso et nobilium parte circa Castilionem metando uelud imperator composuit. Ubi cum per multos machinis et balistis preliisque diuersis frustra laborasset dies, multis e populo misere amissis ac Dei ira ciuitate Mediolani funditus tam in domibus quam in ecclesiis, tam in marmoribus quam in trabibus ardente, quod castris minime latuit, ab omni spe frustratus tristis recessit. Dum hec fuissent acta, paruo transacto tempore, Herlembaldus consilio Oldeprandi qui et Gregorius uII est uocatus edoctus, qui huius placiti caput et seminarium erat, suis cum chateris, qui omnia etiam regalia negotia multoque tempore tranquilla conturbabant, sine uirga et anulo ac regis consensu, cui Gregorius omnibus exercitiis insidiabatur,  archiepiscopum habere statuit. Qui Herlembaldus producens quendam Antonem sibique consentientem, coram omni multitudine ore suo et inlicito elegit . Hoc uidens maiorum et minorum  multitudo tam suorum quam aduersariorum, que nouiter fidelitatem imperatori iurauerat, sumptis armis magnoque prelio Antonem nouiter electum multis cum plagis et sacramentis archiepiscopatum inremeabiliter refutare fecit. Alia uero die cognocens Herlembaldus, inopinate se et improuide delusum [644 1Kb] , sparsis argenteis totam ciuitatem armatus obtinuit  . Interea cum Herlembaldus quasi papa ad iudicandum sacerdotes, rex ad conterendas gentes, urbem iam iamque ferro [645 1Kb] et auro et iuramentis multis et diuersis superasset, cui nobilium nemo resistere poterat, Dei ira quam iam cum suis merebat . . . [646 1Kb] detorta sibi uelut gladius bisacutus obinata [647 1Kb] est. Nam Landulfus cum se iam a spe archiepiscopatus, qua antea sperauerat, frustratus  comperisset, auri et honoris ultra modum ambitiosus, graui incidit contristatus infirmitate. Qui moriens, linguam quasi bouinam orribilem, qua multum offenderat, que coopertorium non habebat, cui tormenta aperte parabantur, emisit. Demum ad sepulcrum ductus, donec eius crura uelut olim latronum fracta sunt, concludi minime potuit .

30.  At [648 1Kb] Arialdus, cum inter paschalia solempnia  ecclesia Mediolanensium letanias deuote celebraret, predicando ac cum clericis rixando, nullum ieiunium in istis diebus sancto asserente Ambrosio fieri debere, et carnem et uinum legaliter his tribus diebus posse comedere, firmabat. Quibus per ciuitatem auditis  atque dictis letaniis interruptis, prelium magnum a partibus utrisque adorsum est. His itaque preliantibus multisque gladiis ac lapidibus uulneratis, sex in bello uiri cadentes mortui sunt. In his itaque, lector, cuius discretionis cuiusque scientie cuiusque continentie fuerit, certissime comperire et inuestigare ualebis. Scimus enim et uere scimus, Arialde, quia in his quinquaginta diebus nullum ieiunium nescit ecclesia imperare, sancto Ambrosio  cum multis sanctis attestante. An ignoras, quid ueritas ueritatis clamat: »Non possunt filii sponsi ieiunare quamdiu est cum illis sponsus; sed cum ablatus fuerit sponsus ab eis, tunc ieiunabunt in illis diebus . Credimus enim, apostolos post Domini ablationem, cum celos ascendit, usque ad sancti Spiritus  aduentum in Hierusalem orantes ieiunasse; sed utinam orationem, que in portis nostre legitur ciuitatis omni coram populo  , a sancto ordinatam Ambrosio et scriptam, ecclesie totius firmamentum  intelligeres, et illud quod in eiusdem uita  legitur: »Omni tempore uite sue ieiunabat, preter sabbatum et dominicam et festum celebriorum martyrum, crederes! Dum hec acta fuissent, Arialdus uidens urbem immanissime aduersum se nimio mortuorum dolore et discordie quotidiane diuortio commotam, omnia que antea suis exercitiis facta et commota fuerant, cordetenus reminiscens, iter quo clanculo fugeret parauit. Qui nocte fugiens, iuxta locum Legnani  a manibus fidelium domne Oliue, domni Guidonis nepte, tentus et captus est . Cumque uultu eius in arce Arone representatus fuisset, eadem ilico imperante, patrui sui dolorem reminiscens, in insula quadam iuxta Lacum Maiorem  secretissime ductus  est; ibique interrogatus, si Guidonem teneret archiepiscopum  quem ecclesia Romana pallio et cardinalibus firmauerat, respondens et dixit: »Donec enim linguam in ore portauero et animus incolumis fuerit ac mens mea serena, nec tenebo ipsum pro archiepiscopo nec habebo.« Hoc dicto uernule Oliue furialiter in eum prosilientes, linguam eius desub mentonem trahentes, in insula semimortuum reliquerunt. Quin etiam altera die , iubente eadem Oliua, ne a suis mortuus uel uiuus inueniretur et ab Herlembaldo durissime ipsa obsideretur, in arce Treuali  in apotecha sancti Ambrosii cautissime abscondentes humauerunt defunctum [649 2Kb] . Transactis uero aliquantis diebus, eius cadaueris fetor castellum omne, ita ut omnes nausiarent fugientes,  occupauit. Itaque huius sceleris conscii magno timore territi, ne ob hoc cadauer inuenirent, summo cum labore apotecham ipsam aqua usque umbilicum, coarctantes fetorem, repleuerunt  . Hiis itaque, ut audistis, ambobus exanimatis in linguis, Deus  qui omnia uidet omniaque suo dispensat iudicio examinatione aperto . . . [650 1Kb] intentionis furialiter illorum uerba fuerunt, apertissime declarauit. Hoc facto nequiterque peracto, cum iam huius rei euentus umbratim et non ut ueritas habebat, ad Herlembaldi aures peruenit , gente illico coadunata immensa obsidendam Oliuam, omnium fere nequissimarum artium maximeque incantationum scientia fultam, in corpus Arialdi  ut sine mora ei traderet sataguit. Igitur legatis ad eandem directis ac castris in prato Rocho [651 1Kb] consedentibus, nocte superueniente eadem uox quedam fantastice imaginis uento superuolante tenui audientibus uniuersis insonuit  dicens: »Currite, currite ad ripam Ticini! currite currentes, quoniam in loco in ripa  Ticini sanctus noster Arialdus nobis representandus ecce aduenit.« Quo audito angelicam uocem uniuersi credentes, magno cum clamore castris relictis omnibus [652 1Kb] ad locum predictum cucurrerunt. Quo cum celeri [653 1Kb] cursu iuissent, corpus iamdiu truncatum mulieris [654 1Kb] fere emarcidum, minimeque propter aquam in qua iacuerat fetens, cui omnia membra cuiuscunque sexus marcuerant, orribile nimis ac uisu teterrimum, illis traditum est. Itaque multis dubitantibus, multisque congaudentibus, plurimisque credentibus, tandem pallio superimposito in lectica compositus est . Quo assumpto et quasi leuita cum stola ornato, summis cum letaniis magnisque exaltationibus plurimisque confrequentationibus in monasterio sancti Celsi humatum est [655 1Kb]  . Hiis itaque peractis, Herlembaldus suis cum omnibus magnisque ceremoniis quasi nouum martyrem uenerantes, fantastica delusi imagine, ut postea in tempore quarti Anselmi archiepiscopi apparuit, sedule ac deuote colebant. Cum enim post  biennium [656 1Kb] sue consecrationis  domnus Anselmus Arialdi ossa et corpus qualiter male olim in ueritate fuissent humata comperisset, curialiter cum paucis clericis ad locum tendens, ossa que habere potuit colligens, in ecclesia sancti Dionysii humauit . Ea tempestate cum capitanei, quos Herlembaldus a ciuitate suis cum factionibus expulerat, parati mori quam inhoneste uiuere, uiribus reintegratis urbem paulatim intrantes, ciues quos habere poterant, secum stare ac feudi retinere iureiurando affirmabant. Pauco autem tempore cum ordinarii sanctum crisma ad sancti pasce fontes consecrandos deuote adduxissent, ab Herlembaldo fustibus et terroribus [657 1Kb] constricti atque coacti, in sancto sabbato ipsum in theatro duxerunt. Quo  ducto, cum [658 1Kb] diu super hoc negotium aduersus illos pessime detrahens ac noua nomina inhonesta illis imponens Herlembaldus concionaretur, furiis seuissimis commotus, sanctum crisma ab illorum manibus summa cum uituperatione diripiens ac ipse suis manibus in terram effundens, pedibus et fustibus multorum quasi lutum nullam reuerentiam diuinis sacramentis habentium conculcari fecit  . O gens sine Deo, et o placitum sine uero! Sacramentum hoc per uerbum Dei consecratum quid offendit? »Accedit enim, sicut beatus Ambrosius  dixit, uerbum ad elementum, et fit sacramentum,« et quid dicat Augustinus sanctus, intellige: »Quamuis impudici et immundi sint qui  operantur, ipsa eius sanctitas pollui non potest, et quod uerbis euangelicis et per adulteros et in adulteros sanctum est.« Quid de gente uesanissima a Deo oblita dicam? Dei ira super ciuitatem apertissime multis iudiciis emittente, sancto baptismo sancti pasce criminose interrupto, uentum est ad diem maioris ebdomade, quo capitanei iam non priuate, sed publice sui fedi [659 1Kb] ac proprietatis retinendi curiose satagebant. Dum hec agebantur, Herlembaldus hec omnia suo studio parari existimans, et animam iam esse in manibus diiudicans, solus quasi dux theatrum suos confortando ac cohortando ad bellum regens prelii necessaria ordinabat; quin etiam in primis sibimet uexillum, milites et pedites exinde, qui  scalas ad capiendas domos et cellaria machinasque diuersas portarent, ordinabat. Preterea secrete ordinauit balistas ac fundibularios, scalas triangulares ferratas inferius per semetipsas stantes cubitorum uiginti. His itaque compositis ac oratione facta luculenta, in qua suis magnas diuitias celestes et humanas honoresque maximos promittebat, precepit militibus cetereque multitudini, ut armati in theatro dato signo citissime conuenirent. Ac ab altera parte capitanei cum populi parte, cui Herlembaldi intentio innotuerat, uiri cognoscentes industriam preliique calliditatem, ac bellum ciuile aduersum sese curiosissime preparari, sibi et filiis ac uxoribus necem turpissimam inferri timentes, paulo citius Herlembaldo ad bellum armati et uiriliter preparati sunt. Hoc  audiens Herlembaldus, loricam admirabilem indutus equum ascendens feriendum, ac ipse manu uexillum tenens, cum paucis armatus et Leoprando sacerdote, qui et ipse crucem manu gestabat propria, non ut bellum sedaret, sed ut bellantes suos potius incitaret hostibus, et ipse hostis exiliens ac barba e lorica extracta, ut terrori magis foret, sese dedit. Cum autem hic primus suis non expectatis armatis et signo dato, perplurimum suis confidens uiribus, maxime quia ante e ciuitate illos fugauerat, bellum initians, lanceis ac ensibus perfossus primus et inter primos cecidit [660 2Kb] . Sed effecto bello ac Dei misericordia paucis mortuis, ac sine multorum strage, quam quidam ex ipsis magnis firmabant assertionibus, deuictis atque fugatis omnibus, quos non Dei caritas  sed mala res armauerat, solus sacerdos e clericis qui dissidii totius fomentum fuerat, Leoprandus, naso et auribus post aliquot dies mutilatus, gaudio immenso ciuitas tota paceque adepta repleta est. Si enim ciuitatis totius meritis exigentibus uictoria hostibus data fuisset, et frequentes armati aliquanto citius conuenissent, ut profecto comperimus, machinis rerum diuersarum inuentis, que huius erant ordinate flagitii, ut illi ciues qui angustiis arctabantur asserebant, ipso die pars tota nobilium quasi Sille uel Marii tempore cum populo sibi fauente gladiis diuersisque tormentis funditus interisset.

31.  His [661 1Kb] autem causis, quibus hi tres  cum paucis uitam finiere humanam terminatis, a quo fonte hec uniuersa epistolis multis intercurrentibus manauerunt, posteris fidelibus et hanc ecclesiam diligentibus ut sibimet preuideant, cetera fideliter enucleare curabo. Igitur comitissa Matildis [662 1Kb] cum iam duobus fratribus emortuis, quos Henrici Iu imperatoris calliditate occisos fore credebat, sese solam superstitem uidens, serpente qui olim protoplaustos in paradiso Dei decepit callidior, ipsum querens imperatorem a regno priuare, dolis acutissimis non armis laborans, septimo [663 1Kb] adhesit Gregorio. Que cum antea [664 1Kb] uirgo Gigonem uirum prudentissimum Nurmandie ducem maritum duxisset, per paucos annos morata [665 1Kb] , sese iam penitens dominii dominum habere, cum uernula consciliata  fidelissima, ipsum ad eloacam super lacum sedentem per podicem interimi ense cautissime fecit. Hec enim cum totius fere Tuscie et usque Romam comitatus sui potestatem sola exerceret, pacto secretissimo cum Oldeprando, qui tunc diaconi apicem Romane Ecclesie regebat, necnon qui [666 1Kb] plurimis Romanis ossibus Albini et Rufini sparsis  , quatenus sine consensu imperatoris in pontificatu Romano eligeretur et consecraretur, operam dedit . Itaque electo Oldeprando et idem consecrato Gregorio, paruo moratus tempore in synodo prima et domne Matildis conscilio sine aduocatione ulla Henricum excommunicauit imperatorem, paruissimis datis induciis, nisi inuestituras episcopatuum omniumque abbatiarum ipse refutaret.  Exinde cum hec omnia sibi fauere uidisset, et maxime quia Mediolanum Herlembaldus cum suis omnibus cathedris [667 1Kb] sibi quasi Apostolico summis cum gaudiis in omnibus deseruiret, multis epistolarum ammonitionibus ammonitus, necnon comitisse Matildis quamplurimis adulationibus accensus, super huiusmodi negotium sedule insistens, canones et registrum, ut clerici qui inuestituras de manu imperatoris acciperent, ab officiis deponerentur, primus sataguit. Demum ecclesiarum uniuersarum ac seculi totius pace et concordia spreta, illecebrarum facetiis ac diligentia Matildis, cum qua et ipse ridebat, coronam admirabilem lapidibus pretiosis intestam Saxonie duci Redulfo, quatenus se de imperio Romano contra [668 1Kb] Henricum Iu regem intromitteret,  misit; asserens se multis excommunicationibus excommunicaturum, et eius armis admirabilibus ac Saxonum illius gladiis uiriliter pugnaturum. Hic enim Redulfus Saxonie ipsum ducatum, ipsius fere  totius terre thetrarcatum [669 1Kb] , ab imperatore Henrico fidelitate sui imperii ac totius sui honoris acceptam usque ad hoc tempus humiliter ac deuote tenebat. Cum hec omnia ad imperatoris aures seriatim peruenissent, inmanissima ira ac dolore commotus, hanc clandestinam pestem inopinate super se insurgentem uidens, aduersus Redulfum sibi et regno fere iam imminentem sibique periurium, qui etiam totam Saxoniam aduersus eum armauerat, cum suis omnibus quos habere potuit, arma suscepit. Quamobrem gente utrarumque partium inenarrabili coadunata, prelium est tale commissum atque perfectum, quale nec literis cognoui nec oculis uidi nec auribus audiui, nec aliquis nisi qui interfuit credere potuit. Quo enim bello cum antea biduum suis cum omnibus in  ingressu Saxonie castris consedentibus uniuersis imperator sederet, hoc tale dedit preceptum, ut in primo die belli, quicquid siue prosperi, siue aduersi adueniret, nocte superueniente eadem ignes tres accenderentur, »quatenus omnes qui dispersi fuerint ac uariis euentibus, ut in bello solet, diuisi fuerint, conueniant, ac demum ad ignem maiorem ad me in unum conueniant, seseque colligant, siue ad insequendos hostes, siue ad prelium restaurandum.« Ubi cum in primo bellorum concursu uiginti milia militum electorum in petra ordinando ac premittendo amisisset, et ab hostibus uelut olim Ionas in mare a ceto absorti fuissent, suis cum omnibus militibus preter illos, quibus lancea, in qua Dei clauus erat inclusus Romani imperii stabilimentum ab  hostibus durissimis, curabatur, citissime occurrit, et occurrendo multos liberauit uirtute. Itaque cum reges utrique uelut leones ferocissimi feraliter preliantes eminus conuenissent, tota die neutra parte uictoriam adepta, gladiis ferocissimis inuicem seuientes ac utrarumque partium strage facta innumerabili, dies peruenit ad noctem. Igitur focis accensis tribus, ac omnibus qui dispersi fuerant militibus congregatis, imperator multitudinem uniuersam quam colligere gregatim potuit, multis cum lacrymis cohortari ad prelium, flammiuomos oculos nimia ira habens, uilissime cenatus, cepit; et exinde qualiter propria dextera pugnasset, neruis eiusdem a capulo ensis summa uirtute Saxones truncando nudis apparentibus ostendens, regaliter  uniuersam cohortans multitudinem, dona uiuis et mortuorum filiis ac filiabus regalia promisit, mallens mori quam a suo periuro uinci, mallens sui et suorum militum corpora uiriliter truncari e prelio,  aut campo miscere. Cum altera autem dies uenisset, imperator Henricus summo die crepusculo suorum militum uniuersorum uiribus collectis et animatis, et domno Tealdo sancte Mediolanensis ecclesie notario  lanceam ipse custodiente, cum uiginti mille militibus hoc in prelio nimia cupiditate anelantibus, armatorum uirtute et animorum sagacitate hostes unanimiter continuo inuadendo, fortiterque lanceis et ensibus atque sagittis feriendo in fugam conuertit. Demum utrarumque partium strage per duos dies facta hominum innumerabilium, ac rege periuro Redulfo emortuo a milite imperatoris, qui et ipse in campo inter mortuos iacebat, eleuans se grauiter uulneratus. . ipsius, et. . [670 1Kb] tota ense Teutonico truncauit, necnon sexaginta militibus electorum  nobilium uirorum, qui inter tantam stragem iussu imperatoris collecti cognosci potuerunt, aceruatim combustis, imperator per quatuor dies intrans cum furore Saxoniam, omnes quos habere potuit, tam mares quam feminas, mutilando detruncauit.

32. [671 1Kb]  Post paucos interea dies clerici et laici Mediolanensium communicato ex communi conscilio, eorundem ciuium [672 1Kb] malorum, callidorum et simulatorum, qui prouocant iram Dei, fece eliminata, sectarumque nequissimarum errore purgato, clericorumque multorum zinzaniis fugatis, tres uiros diacones et notarium ad imperatorem, ut quemcumque anulo et uirga laudando consentiret, archiepiscopum tenerent, unanimiter direxerunt. Quod ideo Romano imperatori ab Apostolico multisque  episcopis olim concessum est, quatenus cum unaqueque ciuitas unius sacerdotis uel leuite electionem canonice facere deberet [673 1Kb] , ut Rome multisque aliis ciuitatibus euenisse cognouimus, duas multo cum sanguine electiones facere satagebat. Quibus curie regali representatis, imperator tacite quid isti aut Thealdus, quem diu animi et corporis scientia prepollentem cognouerat, ualerent recogitans, tandem domnum Thealdum uirum ualentissimum, ex regia camera honorifice ornatum, ac anulo et uirga sublimatum, cunctorum astantium uocibus laudatum, presentibus ciuibus et absentibus uniuersis dedit, atque ut honorifice Mediolanum reciperetur ac haberetur amicabiliter imperauit. Post paucos autem annos imperator omnium suorum malorum  caput atque fomentum Rome fore conspiciens, ut ipsam ciuitatem atque Gregorium sibi aduersantem sibique omnibus modis insidiantem obsideret, inenarrabili militum multitudine necnon episcoporum multorum corona uallatus uenitin Italiam. Ubi cum peruenisset, et de eligendo pontifice primates  consulerent Romano, et domnum Thealdum [674 1Kb] id ipsum recusantem eligere uniuersi disposuissent, Guibertum Rauennatensem archiepiscopum simulque cardinalem elegerunt, ac electum summa cum diligentia et cunctorum laude ipsum dementum [675 1Kb] Grecis facetiis affluentem summa cum deuotione consecrarunt  [an. 1081]. Hoc facto imperator cum uniuersa multitudine et Pado nimio gelu rigidus ipsum et militiam uniuersam tamquam seruiens sustinente, ac domno Thealdo [676 1Kb] omnibus cum suffraganeis, preter illos quos ipse Gregorius inlicite seua interiocante pathalia, quam ipse incitauerat, a beati Ambrosii ecclesia abraserat  , quam ob misterium Ambrosianum, quod ultra fas et nefas oderat, et militibus mille et electis  quos ipse summis et ex propriis dispendiis ducendo alebat, in mense Decembris  Romam castris ordinatis uniuersis consedit. Ubi cum per menses septem imperator frustra armis et machinis laborasset, die quadam incompensate accedit, dum Teutonici uniuersi gentesque diuerse a bello laxate quiescerent in castris, duo uiri audacissimi, domni Thealdi et sancti Ambrosii de familia, pistor nomine Amizo, et camerlengus hostium camere diu noctuque custodiens Ugo nomine, prelio et causis audacissimis assuefacti, armis et gladiis uiriliter accincti, clanculo ciuitatis munitiones necnon et custodes turrium et murorum qualitates perscrutari cupientes, mutuo animati paulatim ac pedetentim murum machinis ex parte eruderatum ascenderunt . Qui uidentes ciuitatis custodes dormire ac uniuersa silentium tenere, gladiis illico euaginatis audacter alios truncabant dormientes, alios e turribus proiiciebant inermes. Hoc facto, protinus sese e turribus ostendentes, signum scutis secretissime ut sibi imperator citissime occurreret faciebant. Domnus interea hoc uidens Thealdus, pauore suorum attactus uirorum, ut imperator citissime sibi et suis occurreret adortatus est. Itaque imperator indignatis Teutonicis, gens inuida Longobardis, omnibus ilico armatis militibus urbem paucis truncatis cepit; quin etiam ipsum Gregorium insequentes, in locis tutissimis et turritis in ueteri Roma semetipsum colligentem obsiderunt. His ita gestis, imperator domni Thealdi 3. Kalendas Iulii magnifice in auro  et argento nouis honoratis militibus, quorum audacia atque exercitiis Roma capta imperatori subiacuit, ac ceteris primatibus diuersis exaltatis muneribus, uariis fultis honoribus, cunctis gratiam dedit, solos secum Teutonicos retinens in palatio sedit cesariano.

 33.  Interea [677 1Kb] Gregorius sese uidens a ciuibus et a quampluribus cardinalibus destitutum, omnique spe auri et argenti amissa, e quibus sancti Petri regias et cancellos et altaria decrostando nudauerat, qua secum Romanos tenuerat bellicantes, magis diligentes aurum quam apostolum Paulum, nec non locum in quo fugerat ipse nimia ac diuturna nocturnaque obsidione exire non posse, ad Robertum ducem Apulie legatos, ut sibi quamcitius posset gente coadunata immensa, et sancti Petri regalibus illi refutatis, subueniret, cautissime et secretissime misit. Hic enim Apuliam et Carauriam multasque ciuitates marinas, exiens Nurmandiam, cuius miles pauper cum suisque sociis fuerat, nouiter et iniuste cum suis multis criminibus inuaserat.  Igitur gente coadunata inmensa et Saracenis omnibus quos habere potuit, in paucis diebus Romam ueterem, Romanis sese ac filios ac uxores minime tuentibus, Rufini et Albini reliquiis deficientibus armata manu Robertus [678 1Kb] intrauit . Quo ingresso, post aliquot dies imperatorem Urbem exiisse inuenit. Itaque gens diuersa de Deo ignara, sceleribus ac homicidiis edocta, adulteriis uariisque fornicationibus assuefacta, omnibus criminibus, que ferro et igne talibus agi solet negotiis, sese furialiter immerserat; quin etiam uirgines sacratas corrumpentes miserorumque Romanorum uxores incestantes, ac anulos eius earum digitulis detruncabant. Quid multa? tribus ciuitatis partibus  multisque palatiis regum Romanorum adustis, Gregorius demum filiis male crismatis filiabusque peius consecratis, cui iam spes ulla uiuendi in ciuitate non erat, ab Urbe exiliens cum Roberto Salernum profectus est. Ubi per pauca uiuens tempora, tamquam malorum penam emeritus interiit .

34.  Cum [679 1Kb] hec agebantur uniuersa, et clericorum scisma laicorumque furialia prelia principatum tenerent, quidam sacerdos Anselmus nomine, quem domnus Thealdus in sacerdotio consecrauerat, quadam die in sancti Mauritii uigiliis, dum omnium sanctorum collectam, sancte Marie uespero finito, ante altare sancte Marie ad Funticulum  summa cum reuerentia diceret, uidentibus clericis tamquam mortuus, uultu tamen coloratus pulsantibusque  fibris, cadens occidit. Quo audito multi ex ciuitate utriusque sexus exeuntes, uisu uidebant mirabile omnibusque terribile. Cumque multorum turme turmatim ad hoc conuenissent inauditum, alii credebant fictitium, alii pedes subula uel acu secure quasi mortuo pungebant. Factum est autem in altero die circa meridiem, uidentibus multis ac stupefactis, quasi ab angustiis liberatus, clamans penitentiam, spiritu restaurato sibi sese uelocissime erexit: qui multa tormenta incredulis ac usurariis incredibilia, et honores et gloriam que super sanctos uidit uiros, prout potuit, angelo sibi hec omnia ostendente, qui spiritum eius per diuersa portauit, lacrimis multis patefecit.


 Explicit liber Historiarum Landulfi historiographi [680 1Kb] .



APPENDIX AD LANDULFUM.





I. CATALOGUS ARCHIEPISCOPORUM MEDIOLANENSIUM. EDIDERUNT L. C. BETHMANN ET W. WATTENBACH.
 Idem catalogus ex ipso codice 1 circa initium sec. XIII in libro capituli Mediolanensis qui dicebatur Beroldus exceptus fuisse uidetur ibique a uariis continuatus et prosa et uersu, auctus quoque proemio de Barnaba primo episcopo. Hic Beroldus quidem intercidit; at a. 1296 uel paulo post Ioannes Boffa integrum catalogum cum continuationibus inde manu continua exceptum inseruit Nouo Beroldo a se iam intra a. 1265 et 1269 confecto; cui alius quidam post a. 1371 paucula in fine adiecit. Ex hoc Nouo Beroldo catalogum usque ad a. 1262 iam ediderat Muratorius SS. Ib; 228; nos damus integrum, prouti Bethmannus noster excepit a. 1845, uiro reuerendissimo Francisco Rossinelli canonico Mediolanensi et librum et locum gratiose concedente, cuius uiri prestantissimi singularem humanitatem hac opportunitate data predicare gratum nobis est officium.

Annos Domini, in codicibus non obuios, margini ascripsimus ex computatione Papebrochii Saxiique, etsi plurima incerta manent; postea comitis Giulinii rationes secuti sumus.



INCIPIUNT NOMINA EPISCOPORUM MEDIOLANENSIS CIuITATIS [681 3Kb] .


      Anatalon 682 1Kb] sedit annos 13, depositus est [683 1Kb] 8 Kal. Oct. [684 1Kb] .
      Gagius sedit a. 2, depositus est 6 Kal. Oct. ad [685 1Kb] Concilia Sanctorum  .
      Castricianus sedit a. 41, depositus Kal. Dec. ad Sanctum Iohannem ad Conca.
     Kalimerus sedit a. 53, depositus pridie Kal. Aug. [686 1Kb] .
     Monas sedit a. 59 [687 1Kb] , depositus 8. Kal. April. ad Sanctum uitalem.
     Mirocles  sedit a. 22, depositus pridie Kal. Decemb. ad Sanctum uictorem [688 1Kb] .
     Maternus sedit a. 12, depositus 15. Kal. Aug. ad Sanctum Naborem.
     Protasius sedit a. 25, depositus 8. Kal. Decemb. ad Sanctum uictorem.
     Eustorgius sedit a. 17, depositus 14. Kal. Oct.
     Dionysius sedit a. 14, depositus 8. Kal.  Iun. [689 1Kb] .
     Ambrosius sedit a. 26, m. 4, d. 5, depositus die 5. mensis Aprilis [690 1Kb] .
     Simplicianus sedit a. 10 [691 1Kb] , depositus 18. Kal. Sept. [692 1Kb] .
     uenerius sedit a. 9, depositus die 4. mensis [693 1Kb] Maii ad Sanctum Nazarium.
     Marolus sedit a. 15, depositus 9. Kal. Maii ad Sanctum Petrum [694 1Kb] ad Sanctum Nazarium.
     Martinianus sedit a. 30 [695 1Kb] , depositus 4. Kal. Ian. ad Sanctum Stephanum [696 1Kb] .
     Clicerius sedit a. 18 [697 1Kb] , depositus 17. Kal. Octob. ad Sanctum Nazarium.
     Lazarus sedit a. 11, depositus 14. die mensis Martii ad Sanctum Nazarium.
      Eusebius sedit a. 17, depositus die 9. mensis Augusti [698 1Kb] ad Sanctum Laurentium.
     Gerontius sedit a. 6, depositus die 7. Maii [699 1Kb] ad Sanctum Simplicianum.
     Benignus sedit a. 8, depositus [700 1Kb] 10. Kal. Decemb. ad Sanctum Simplicianum.
     Senator sedit a. 3, depositus 4. Kal. Iunii ad Sanctam Eufimiam [701 1Kb] .
     Theodorus sedit a. 9, m. 8, d. 17, depositus  5. Kal. Aprilis [702 1Kb] ad Sanctum Ypolitum [703 1Kb] .
     Laurentius sedit a. 22, depositus 8. Kal. Aug. ad Sanctum Cassianum [704 1Kb] .
     Eustorgius sedit a. 7, depositus 8. Id. Iun. ad Sanctum Xystum [705 1Kb] .
     Magnus sedit a. 30 [706 1Kb] depositus Kal. Nouemb. ad Sanctum Eustorgium.
     Datius sedit a. 22, depositus 19. Kal. Feb ad Sanctum uictorem  .
     uitalis sedit a. 4, depositus ad Sanctum uitalem.
     Auxanus sedit a. 2, depositus 3. Non. Sept. ad Sanctum Stephanum ad Rotam.
     Honoratus sedit a. 2, depositus ad Nocetam [707 1Kb]  .
      Frontus sedit a. 11, depositus in Genua ad Sanctum. . . [708 1Kb] .
     Laurentius sedit a. [709 1Kb] 19, m. 7, obiit 12. Kal. Septemb., sepultus est in Genua ad Sanctum Syrum. uixit annis 85 [710 1Kb] .
     Constantius episcopus [711 1Kb] sedit a. 18 [712 1Kb] , obiit die 3. mensis Sept., sepultus est in Ienua in domo sancti Ambrosii. uixit a. 100.
     Deusdedit episcopus sedit a. 28, m. 1, d. 14, obiit 3. Kal. Nouemb., sepultus est in Ienua ad Sanctum Syrum. uixit a. 90.
     Austerius episcopus sedit a. 10, m. 5, d. 7, obiit die 4 mensis Iulii, sepultus est in Ienua ad sanctum syrum. uixit a. 70.
      Fortis episcopus sedit a. 3.
     Iohannes episcopus sedit a. 10, obiit 4. Non. Ian., sepultus est ad Sanctum Michahelem in Domo  .
     Antonius episcopus sedit a. 2, obiit pridie Kal. Nou., sepultus est ad S. Simplicianum.
     Mauricillus episcopus sedit m. 4.
     Ampelius episcopus sedit a. 5, sepultus est ad Sanctum Simplicianum.
      Mansuetus episcopus sedit a. 9, obiit 11. Kal. Mart., sepultus est ad Sanctum Ambrosium.
     Benedictus episcopus sedit a. 47 [713 1Kb] , obiit 5. [714 1Kb] Id. Mart., sepultus est ad Sanctum Ambrosium.
     Theodorus episcopus sedit a. 14 [715 1Kb] , sepultus est in monasterio Aurone [716 1Kb]  .
     Natalis episcopus sedit m. 14, obiit pridie Id. Maii, sepultus est ad Sanctum Georgium  .
     Aritretus episcopus sedit m. 9, sepultus est ad Sanctum Nazarium.
     Stabilis episcopus sedit a. 2, m. 4, obiit Id. Decemb., sepultus est ad Sanctum Ambrosium.
     Letus episcopus sedit a. 13, m. 11, obiit pridie Non. April., sepultus est ad Sanctum Ambrosium.
      Thomas episcopus sedit a. 28, d. 5, obiit 5. Kal. Octob. [717 1Kb] , sepultus est ad Sanctum Laurenrentium.
     Petrus episcopus sedit a. 17, m. 2 [718 1Kb] , obiit Id. Maii, sepultus est ad Sanctum Ambrosium.
     Odelbertus episcopus sedit a. 9, m. 7, obiit 5. Kal. Martii, sepultus est ad Sanctum Ambrosium.
     Anselmus episcopus sedit a. 5, obiit 5. Id. Maii, sepultus est ad Sanctum Ambrosium.
     Bonus episcopus sedit a. 4, obiit 10. [719 1Kb] Kal. Febr., sepultus est ad Sanctum Ambrosium.
     Angelbertus [720 1Kb] episcopus sedit a. 1 [721 1Kb] , m.  2, d. 22, obiit 7. Idus Octob., sepultus est in ecclesia hiemali.
     Angelbertus episcopus sedit a. 35, m. 5, d. 17, obiit Id. Decemb., sepultus est ad Sanctum Nazarium.
     Tado episcopus sedit a. 7, m. 6, d. 13 [722 1Kb] , obiit 7. Kal. Iunii, sepultus est ad Sanctum Ambrosium.
     Anspertus episcopus sedit a. 16 [723 1Kb] , m. 5, d. 13, obiit 7. Idus Decemb. [724 1Kb] , sepultus est ad Sanctum Ambrosium.
     Anselmus sedit a. 14, m. 6, d. 22, obiit  5. Kal. Octob., sepultus est ad Sanctum Ambrosium iuxta [725 1Kb] altare sancte Marcelline.
     Landulfus sedit a. 3, diebus minus 38, obiit Nono [726 1Kb] Nouembris, sepultus est ad Sanctum Ambrosium.
     Andreas sedit a. 6, m. 3, obiit pridie Kal. Mart. [727 1Kb] , sepultus est ad Sanctum Ambrosium.
     Acho sedit a. 12, m. 6, obiit 7. [728 1Kb] Idus Sept. [729 1Kb] , sepultus est in ecclesia hiemali.
     Warimbertus [730 1Kb] sedit a. 2, m. 8, obiit 18. Kal. Sept., sepultus est ad Sanctum Stephanum ad Fonti  .
     Lampertus sedit a. 9, m. 8, d. 15, obiit 13. Kal. Iulii, sepultus est in ecclesia hiemali.
     Hilduinus sedit a. 5, d. 25 [731 1Kb] , obiit 9. [732 1Kb]  Kal. Augusti, sepultus est in ecclesia hiemali.
     Ardericus sedit [733 1Kb] a. 12, m. 2, obiit 3 Idus Octob., sepultus est in ecclesia Apostolorum intra capellam sancti Lini pape [734 1Kb] .
     Aldelmannus et Manasses 5 annos inter se diuiserunt.
     Gualpertus sedit a. 18, obiit 8. Idus Nouemb., sepultus est in ecclesia hiemali.
     Arnulfus sedit a. 3, m. 4. obiit 16. [735 1Kb] Kal. Maii, sepultus est in ecclesia hiemali.
     Gottefredus sedit a. 5, m. 1, d. 23, obiit 13. Kal. Octobr., sepultus est in ecclesia hiemali.
     Landulfus sedit a. 18, m. 3 [736 1Kb] , obiit 10. Kal. Aprilis [737 1Kb] , sepultus est ad monasterium sancti Celsi [738 1Kb] .
      Domnus [739 1Kb] Arnulfus sedit a. 19, m. 9, d. 6, obiit 5. Kal. Martii [740 1Kb] , sepultus est ad Sanctum uictorem ad Corpus [741 1Kb] .
     Domnus Heribertus sedit a. 27 [742 1Kb] , sepultus est ad Sanctum Dionysium.
     Domnus Guido sedit a. 26 [743 1Kb] , obiit 10. Kal. Sept., sepultus est in Bergullio [744 1Kb] .
     Domnus Tedaldus archiepiscopus [745 1Kb] sedit a. 9 et m. 3 et d. 21, obiit 8. Kal. Iunii, sepultus est in Arona.
      Domnus Anselmus archiepiscopus sedit a. 7 et m. 5 et d. 4, obiit pridie Nonas Decemb., sepultus est in basilica Apostolorum.
     Domnus Arnulfus archiepiscopus sedit a. 3 et m. 9 et d. 19; obiit 8. Kal. Octobris, sepultus est in Clauiensi monasterio [746 1Kb]  
     uenerabilis memorie [747 1Kb] Anselmus archiepiscopus sedit a. 3 [748 1Kb] et m. 10 et d. 28; obiit pridie  Kal. Octobris, sepultus est Constantinopoli, ut peregrinus, in monasterio Sancti Nicolai.
     Grosolanus hanc [749 1Kb] sedem a. 9 et m. 4 perturbauit.
     Domnus Iordanis archiepiscopus sedit a. 8 et m. 9 et d. 3; obiit 4. Non. Oct., sepultus est apud Sanctum Ambrosium iuxta pulpitum [750 1Kb] .
      Domnus Olricus archiepiscopus sedit a. 5 et m. 6 diesque 11; obiit 5. Kal. Iunii, sepultus est in ecclesia hiemali iuxta pulpitum.

[1Kb] Cod. 1.
     Ab electione domni Anselmi de Pusterula usque ad electionem domini Ribaldi , qui tunc erat Albensis episcopus, sunt a. 9 et d. 29.

Codd. 2. 3. et manu rec. in 1.
     Anselmus qui dicitur de Pusterla sedit a. 10 et m. 1 et d. 14; obiit 19. Kal. Sept. [751 1Kb] , sepultus est in Roma ad Sanctum Iohannem Lateran.

[1Kb] Codd. 1. 3.
     Robaldus sedit  a. 10 et m. 4 et d. 26; obiit autem 3. Kal. Ian., sepultus est in ecclesia beate Marie que dicitur hiemalis, iuxta pulpitum. Fuerunt autem ab ipsius obitu usque ad electionem domini Oberti dies 26 [752 1Kb] .
     Obertus sedit a. 20, m. 2 [753 1Kb] et d. 6; obiit autem 6. Kal. Aprilis, sepultus est Beneuenti exulans pro fide  in ecclesia sancte Sophie. Fuerunt autem ab obitu ipsius usque ad  electionem domini Galdini dies 20.
     Galdinus sedit a. 10, eadem die consecratus et mortuus. Obiit autem 14. Kal. Maii supra pulpitum beate Tegle, predicans populo uerbum fidei et ueritatis, et precipue contra catharos. Sepultus est in eadem ecclesia iuxta pulpitum. Fuerunt autem ab obitu ipsius usque ad electionem domini Algisii  septimane 10 et dies 4 [756 1Kb] .

 Cod. 2.
    Roboaldus sedit a. 10,  sepultus est in ecclesia hyemali sub pulpito.
    Ubertus sedit a. 20, hebdomad. 9, hec sunt dies 64, et sepultus est in ciuitate Beneuenti ad monasterium Sancte  Sophie. Obiit 7. Kal. Aprilis, anno d. i. 1167.
     Galdinus sedit a. 10, et sepultus est in ecclesia sancte Tegle. Obiit 13. Kal. Maii in die dominico 15, die post pascha, et tunc temporis pascha fuit 14. [754 1Kb] die mensis Aprilis; eodem die pariter egrotauit et mortuus est, et fuit bixestus in illo anno d. i. 1176 [755 1Kb] .
      Algisius [757 1Kb] sedit a. 8 et m. 9, quinque diebus minus. uacauit autem sedes per m. 1 et d. 11.
    Sepultus est autem [758 1Kb] in ecclesia yemali iuxta pulpitum.
     Domnus Ubertus [759 1Kb] , qui et papa Urbanus, sedit a. 2 et m. 4 et d. 10 [760 1Kb] . uacauit autem sedes m. 1 et d. 16. Sepultus uero est in ecclesia Ferrariensi.
     Milo [761 1Kb] sedit a. 7 [762 1Kb] et m. 8 et d. 8. uacauit autem sedes per 26 dies [763 1Kb] .
     Ubertus de Terciago sedit m. 9 et d. 5. uacauit autem sedes d. 29.
     Philippus [764 1Kb] sedit a. 10 et m. 4 et d. 7. uacauit autem sedes d. 24. Sepultus [765 1Kb] est in ecclesia  sancte Marie Maioris Mediolani.

Cod. 3.
    1207. [1206] die sabbati, 11. Kal. Ian. electus fuit domnus Ubertus de Pirouano, qui erat Romane curie cardinalis. Sedit autem a. 4 et m. 3 et d. 2. Obiit 9. Kal. Oct. in sabbato sancto  et sepultus est in die pasche in ecclesia yemali iuxta pulpitum. uacauit uero sedes usque ad 4. diem Maii.


 Domnus Girardus de Sessa, qui erat electus Nouariensis et apostolice sedis legatus, sedit electus tantum et non consecratus nec etiam confirmatus, a 4. die Maii usque ad 16. diem Decembris. Obiit Cremone et ibi sepultus est. uacauit autem sedes in magna lite et discordia m. 10 et d.  20; cuius discensionis causa fuit in examinatione electionis trina diuisio. Una pars enim domno archipresbitero suum prestitit fauorem, alia pars  domno archidiacono, tercia episcopo uercellensi  , qui erat huius ecclesie ordinarius et post mortem predicti legati et electi ante hanc examinationem legatus apostolice sedis effectus. Nullius tamen electio fuit ab electoribus secundum morem solitum pronunciata, qualibet parte suam electionem effectui fore mancipandam affirmante, et una quidem asserente, se numero ampliorem et ideo suum electum esse pronuntiandum, aliarum uero partium utraque allegante, se licet numero breuiorem, tamen digniorem et ideo suam electionem esse efficaciorem. Hec quippe contentio multo tempore durauit, quasi tamen sopita, nec coram iudicibus fuit questio bene discussa nec uentilata; quare adhuc remanet insoluta. Propter huiusmodi  contentionem domnus papa capituli nuntiis ad se conuocatis, domnum Henricum de Setara, huius ecclesie cimiliarcham et ipsius apostolici subdiaconum, qui erat Bononie in scolis, in pastorem elegit a. D. 1213, 4. die Nou. Et notate quod paucis ante temporibus, mortuo beato Galdino, quasi similis sed non tam prolixa fuit contentio inter archipresbyterum et archidiaconum; propter quorum contentionem electores et episcopi huius ecclesie utroque illorum abiecto elegerunt domnum Algisium de Pirouano, qui erat similiter cymiliarcha et presbiter quo nullus postea usque nunc fuit huic ecclesie utilior.


Hiis igitur factis cupidus moneatur honoris,
uiribus aut plausu fastuue minisue [766 1Kb] uel astu
 Quemlibet incassum se niti magnificandum,
Et Christi fasces fictos uitare sodales.
Hiis etenim fisi quoad hiis sunt scandere nisi,
Fratres manserunt quibus patres esse cupierunt.
Non fatias partes homo, si uis aut cupis arces,
Nec fratrum plaudas uitiis, tibi robur ut addas.
Non humiles fastu preme, necue minis nec et astu.
Qui facit ista quidem, fugat hunc quem querit honorem.
Munera ne cupias; que captans quam sit iniquus,
uige rite simo quinto psalmo sinuatur  .
Non te ergo laqueet quis donis, sit quasi piscis
Lesus curua puta sub munere [767 1Kb] quolibet era.
Non tribulos plantes, uiolas et lilia iactes,
Sontes magnificans, mites ut uilia calcans.
 Non pingues ungas, macros arere sinendo,
Diuitibus tribuens et egenis non miserendo.
Non studeas ursos et equos uolucresque cibare,
Pauper et ante domum frustra clamet: Miserere!
Non carnis curam, mox uermibus esca future,
Perfice, set memores anime busto cariture.
Hec modo que monui, spernas si corde maligno,
Quo cupis, haud scandes, digne mansurus in imo.
 Hic quoque qui scandit, si non seruauerit ista,
Quo magis ascendit, tanto mage uerget ad ima.
Sin autem spernas, et hic impleat illa benigne
O utinam ueniat! regnabitis ambo perhenne.

Obiit predictus domnus Henricus de Setara Brebie a. D. 1230, 16 Kal. Oct., et sepultus est in ecclesia sancti uictoris ad ulmum; et modo translatum est in ecclesia sanctorum martirum Naboris et Felicis, et ibi iacet. Stetit autem in episcopali sede a. 16 et m. 10 minus 12 diebus. Stetit equidem ideo dixit et non sedit, sicuti de plerisque suprascriptis dictum est, quia stare pugnantis est seu laborantis, sedere uero quiescentis. Toto enim fere sui regiminis tempore in labore fuit et pugna non minima, scilicet pro totius ecclesie tuenda libertate, pro istius maioris  ecclesie honore conseruando, pro hereticis expellendis, pro episcopis qui uidebantur a subiectione Mediolanensis ecclesie absoluti, recuperandis. Unde domnum Omnebonum episcopum Ceremonensem, qui debitam huic ecclesie reuerentiam annis pluribus prestare recusauerat et se teneri obedire omnino negabat, post multos labores et sumptus et diutinam contentionem et prolixam in curia Romana cum eo habitam, tandem euictum est per sententiam condempnatum debitam fidelitatem prestito iuramento solito more publice coram cuncto ciuitatis istius clero, ibi etiam astante innumera populi utriusque sexus multitudine diuersarum etatum, scilicet puerorum, adolescentium, iuuenum et senum, in medio ecclesie beate Tegle sibi et Mediolanensi ecclesie fecit  exhibere a. D. 1229. in festo purificationis beate Marie, hora 3, clero ueniente cum processione a Sancta Maria Beltrade secundum debitam consuetutudinem.---uacauit autem sedes episcopalis d. 28, uidelicet usque ad pridie Id. Oct.  quo die fuit electus domnus Guiliermus de Ruzolio, istius ecclesie uenerabilis archidiaconus, cum omni pace et concordia tociusque capituli consensu et fauore.


Cui tribuat Christus data munera sic duplicare,
Audiat ut digne carmen felitius euge!

Cum lex diuina precipiat et ipsa legis capitula persuadent, ut in eo opere, in quo apparet aliquid de diminutione, ille qui ad illud supplendum magis appropinquat,  merito subesse teneatur, et cum complemento in actu perduxisse: cum quedam de domno Guilielmo uenerabili archiepiscopo perscripta inuenimus, non autem omnia digne completa, ad illud declarandum proposui fore inducendum, ut ea que de ipso cognoui et intellexi digna memorie commendanda in scriptis reponerem; non ut ex hoc sperem recipere premium, set hec mea potius uolo scripta de tanto nobili uiro dicta in die luceant et in tenebris non esordescant, id est uos presentes illuminent et  subsequenter in posteris elucescant. Unde mei uersus sic ordine continuantur:

Anni tunc Domini currebant mille ducenti,
Ad quos iam denus coniunxit quater et unus,
Cumque die quarta, que uenerat ante Kalendas
Illius mensis qui dicitur Aperiensis :
Cum de Ruzolio Guilielmus pastor amandus
Ex isto mundo migrauit in arce perhenni,
Qui per lustra duo cathedrali sede triumphans
Necnon et menses per quinque fideliter ultra
Astitit, et iunctis super hoc ter quinque diebus.
Quem pietas redimit, quem lex diuina reformat,
Quem mores laudant, quem uita beata coronat;
Artibus instructus, diuino fonte repletus,
Exemplisque suis nos omnes ipse docebat.
 Elloquio Marcus est Cicero Tullius iste;
In bello Turnus, quando ferus hostis agebat;
Alter Cato fuit, quem pax tranquilla iuuabat.
Nam dabat optanti pacem, sibi quando petebat.
Quid referam? non ultra ualet mea lyra sonare.
Nam mihi si centum linguas Deus ipse dedisset,
Laudes nemppe suas non possem scribere cunctas.
Ergo Deum patrem deuota mente precemur,
Qui talenta dedit pastoribus ipse requirit,
Ut sibi det requiem uitam quoque prestet eternam.
Qui legit hos uersus, moneo precibusque peroro,
   Dicat, quod Christus iam sibi parcat. Amen.

Prefatus domnus Guilielmus sedit in episcopali sede a. 10 et m. 5 et d. 15; obiit 1241, quarto die exeunte Martii. uacauit autem sedes m. 2 et d. 19.  Sepultus uero est in monasterio Clareuallensi  .

Leo archiepiscopus de agnatione nobilium ualuasorum de Perego sedit a. 16 et m. 3 et d. 30. Electus autem fuit 1241 in festo sancti uiti ; obiit uero 1257o, 14o die Octobris; sepultus uero est in ecclesia Saluatoris in loco de Legniano, forbannitus a popularibus ciuitatis Mediolanensis. Qui forbannitus cum ordinariis Mediolanensis ecclesie fuit ab ipsis popularibus, pro eo quod ipse et ordinarii predicti aliquos de ipsis popularibus titulare in clericis ipsius ecclesie noluerunt; et non solum forbanniti propter dictam causam, set spoliati bonis suis per eos fuerunt. Qui dictus Leo archiepiscopus tamquam peregrinus et eiectus ab eis de ciuitate Mediolani in predicto loco obiit . uir strenuus et constans  libertatem Mediolanensis ecclesie defendit usque ad obitum suum. Per cuius obitum uacauit sedes ipsa a. 4 et 9 mensibus et 7 diebus.

Anno uero Domini 1262, 11 Kal. Aug., tempore quo dominabantur Turriani ciuitati Mediolani, dicte Mediolanensi ecclesie domnus Urbanus papa quartus premia meritis condignis dispensans et de pastore prouidere procurans, diligenti habita examinatione de domno Ottone tunc archidiacono prefate ecclesie Mediolanensis, qui a ueteri et nobilissima uicecomitum prosapia sumpsit originem, in terra Montis  Flasconi prouidit, eius mores et uitam cognoscens honestate fulgere. De cuius uita et moribus quoniam res obtulit, quamquam ratio persuadeat aliquid enarrari, tamen non multum curandum est, quia ipsius honestatem solertiam atque peritiam in articulis necessitatum patiencia, in gratiarum retributione misericordia euidentissime manifestant. Nam nouercante fortuna multarum aduersitatum pacienter tollerauit aculeos, et in habundantia prosperitatum pallio humilitatis uestitus, se pauperibus affabilem et hostibus propriis, ut narrabitur, misericordem se prebuit et tutorem. Cumque Turrianis predictis notificatum fuisset, de dicto domino Ottone archiepiscopo prefate ecclesie fore prouisum, ipsius industriam atque potentiam sibi formidolosas timentes  doluerunt. Quapropter dictum dominum archiepiscopum ab ipsius sede prohibentes, ne populum suum gubernare ualeret, non causa ut causa moti quamplurimos quos ei existimabant fore propitios, de ciuitate turpiter expulerunt. Dominus uero archiepiscopus predictus amicorum suorum incomoda et populum suum desolatum regimine secum sepe reputans, et hiis duobus defectibus subuenire disponens, congregatis amicis suis exulantibus, eum eisdem intrauit Aronam . Quod cum ad Turrianorum peruenisset notitiam, freti marchionis Pallauicini  subsidiis, qui tunc matri ecclesie inimicari presumpserat, cum parato exercitu prefatum dominum archiepiscopum de predicto loco Arone cum suis adherentibus expellentes, circa a. 15  ipsum a sede propria compulerunt enormiter exulare. Postremo diuina prouidentia uidens populum beati Ambrosii sui patris doctrina desolatum euanescere, et pastoris et populi miserie finem congruentem imponens, nec uolens eos de sue rei publice terminis eliminatos uideri a. 1277 adeo dictum domnum archiepiscopum uiribus et fauore muniuit, ut ipse in festo beati Agnetis  predictos Turrianos cum suis complicibus in burgo Dexio  existentes magno ipsorum conflictu debellaret et uinceret, in quo conflictu Turrianorum et ipsorum complicium magna strage perempta, multi capti fuerunt ad ipsius domini archiepiscopi deducti presentiam; inter quos fuit domnus Neapoleo cum quibusdam aliis de maioribus domus sue. Tunc misericordia pii patris hostium  suorum subiit aduersitati compatiens; offensiones sibi per eos ylatas per tempora anteacta sibi ipsis remisit, et eos cum signo sancte crucis ab excommunicationis uinculo, quo propter demerita astricti tenebantur, absoluit. Et in hoc uno claruit superheminentia misericordie tanti patris, quod cum perpessi graues iniurias ab ipso domno Neapoleone et aliis captiuis ipsum et alios gladiis conarentur inuadere, ipse dominus archiepiscopus nequaquam diuine pietatis oblitus, impetuose uoluntati se multorum obiiciens, ipsorum furorem extinxit,  et ipsorum captiuorum uitam ab illorum feroci animo preseruauit. His ita actis, dominus archiepiscopus supradictus ad tria disponens sue dignitatis officium, uidelicet ad Dei gloriam exaltandam, sui incrementum archiepiscopatus, et ad Christi pauperum subuentionem quos Christi nuntios cognoscebat, ciuitatem Mediolani cum amicis suis intrans sine triumphi elatione, sedem propriam est ingressus. Igitur uictoriam supradictam de diuina dispensatione precibus beate Agnetis uirginis, in cuius festo prefatorum Turrianorum modo predicto fuit strata potentia, pastoralis clementia processisse cognoscens ad Dei et ipsius beate uirginis honorem in ecclesia hyemali beate Marie construxit capellam, quam ut inferius continetur, sufficienter  dotauit. Ad clerum Mediolanensem disciplinandum in sacra pagina, doctorem ordinarium in eadem sacra scientia, qui sit de domo uicecomitum, si in eadem domo reperiatur ydoneus, in dicta ecclesia ordinauit. Ecclesiam uero sancti Bartholomei ad buschum, et hospitale sancti Iacobi in strata porte Cumane, et ecclesiam sancti Georgii de Legniano cum suis pertinentiis, comuni mense capituli ecclesie Mediolanensis, que minus sufficiens erat, pro cottidianis distributionibus concessit. In augmentum quoque mense sui archiepiscopatus possessiones et terras ipsius pulcerrimis edificiis decorauit, uidelicet excellenti arce Angleriam, arce etiam decora Traualias  , pulcro etiam Cassianum  castello, preciosis etiam burgum Legniani pallaciis, ac  etiam domibus burgum de Abiate  magis congruentibus et decoris. Possessiones et diuitias in loco Cosorezo  , multaque alia edificia et possessiones archiepiscopatui aquisiuit. Tandem ille spiritualissimus pater, cuius tota intentio conuertebatur ad Deum, carnali copula sibi coniunctos ditare non studens, sua disposuit in hunc modum. Hospitale quidem nouum, cuius fundator extiterat, magna possessione in loco Triuulzio iacente dotauit; de cuius prouentibus ordinauit annuatim dari capitulo beate uirginis Agnetis libras 60, doctori theologie libras 100 pro suo sellario, pro suo etiam annuali libras 20 monete tunc currentis. Ultimo bona sua patrimonialia immobilia hospitali  Ierosolimitanorum pro subsidio terre sancte, mobilia uero omnia pro faciendo hospitale ad usum pauperum, in sua ultima uoluntate legauit. Cuius legati fidecommissarii apud Sanctum Donatum in strata hospitale comodum confecerunt. In predictis autem operibus uigilans ille pater piissimus, cum in archiepiscopali sede a. 33 et diebus 23 sedisset, a. 1295. die 8. Augusti uocatus de tenebris  huius uite ad patriam celestem migrauit. Cuius corpus iacet in supra scripta capella beate Agnetis in archa marmorea decenter sculpta, ibi eleuata post altare ipsius; cuius anima per Dei misericordiam requiescat in pace. Amen. Predicta autem omnia per infrascriptos uersus in archa dicti Domini archiepiscopi littera aurea scriptos breuiter declarantur:

Inclitus ille pater, patrie lux, gloria patrum,
Fulgor iusticie, fidei basis, archa sophye,
Largitor uenie, portus pietatis egenis,
Intrepidus pastor, quem molles nulla laborum
Ardua deuicit, populo latura quietem;
Ille pius princeps et presul amabilis, in quem
Altus uirtutum splendor conuenerat omnis;
 Quo Mediolanum radiabas lampade tanta
Totaque fulgebat regio, nunc pallet adempto:
Clara uicecomitum proles, uenerabilis Otto,
Oh dolor! oh uulnus! cinis est hoc marmore factus.
Christe pater uite, requiescat spiritus in te!
Annis undenis ter sennis terque diebus
Prefuit ecclesie pastor bonus Ambroxiane [768 1Kb] .

Dominus Guillelmus filius condam domini Thome de Pusterla de Tradate fuit capellanus comensalis domini Iohannis pape XXII, necnon prepositus de Posonio  de Hungaria ac archipresbyter ecclesie sancti Iohannis de Modetia, et ecclesie Mediolanensis ordinarius et cimiliarcha, canonicusque ecclesie sancti Iohannis de Castro Seprio.  Deinde dominus Clemens papa uI pronuntiauit ipsum dominum Guillelmum patriarcham ad ecclesiam Constantinopolitanam, sibi in comendam predicta omnia benefitia concedendo. Postremo dominus Urbanus u  transtulit eundem dominum Guillelmum ad archiepiscopatum ecclesie Mediolanensis, comendans sibi patriarchatum et alia beneficia supradicta; que translatio facta fuit 1361. Prenominatus uero dominus Guillelmus optinuit patriarchatum a. 16 et m. 7, et archiepiscopatum a. 9 m. 4 cum patriarchatu et aliis benefitiis memoratis. Et sepultus fuit in Auinione in domo fratrum predicatorum .


 In 1. hec leguntur in fine addita:

1344 [1342]  Dominus Iohannes de uicecomitibus factus fuit archiepiscopus Mediolanensis, et uixit in archiepiscopatu annis 11. Obiit 1355. quinto Octobris, die dominico. Qui etiam fuit dominus generalis ciuitatum Mediolani, Bononie, Ianue, Parme, Placentie, Bobii, Laude, Brisie, Pergami, Cremone, Cumarum, uercellarum, Nouarie,  Asti, Tretone, Alexandrie; qui multa bona parauerat et parabat sue ecclesie, si heredes eius ipsi ecclesie dimisissent, ipse non potuit attingere,  scilicet libros in officio et theologia, calices, cruces, figuras sanctorum, aureas mitras, baculos, etc.





II. IOANNIS PETRI PURICELLI. DISSERTATIO Utrum sanctus Ambrosius clero suo Mediolanensi permiserit ut uirgini nubere semel posset.






MONITUM.

Errores quos Landulphus in Historia sua ubique sparserat inde originem habent quod in ea fuerit sententia S. Ambrosium clero suo permisisse ut uirgini nubere semel posset, Grecorum more. Hinc etiam ipsius querele et odium in Romanos pontifices, qui restituende in Ecclesia Mediolanensi ueteri discipline cum SS. Arialdo et Herlembaldo incubuerant. Ioannes Petrus Puricellus aduersus Landulphi nostri testimonium pluribus inuictissimis argumentis rem adeo exegit in sua peculiari dissertatione cap. 92 uite S. Herlembaldi, ut omnem dubitationi locum eripuerit. Quamobrem ego, qui Landulphi editionem ornaueram, scandalum passus ab homine dicacissimo, uerebar ne pie lectorum aures ipsius lectione offenderentur; ob eam rem consulto uiri doctissimi laudatam dissertationem hic subtexui, ut Landulpho et omnibus cum eo sentientibus castigatio presens esset, et piis omnibus de malignitate ac mendacio schismatici hominis ornatissimus triumphus.



DISSERTATIO.

 I. Inter omnes Arialdi aduersarios, qui ei, dum uiueret, eiusque interim fautoribus in os restiterint, neminem profecto adhuc inueni qui cleri Mediolanensis coniugia expresse asseruerit a sancto, iam olim antistite, nostro Ambrosio permissa, uel etiam comprobata fuisse. Quocirca ne tale quidem aliquod alicuius aduersarii effatum colligi potest ex uniuerso hactenus hoc opere nostro, quo ceteroqui alia tam multa in medium proferuntur hinc inde argumenta quibus clerus, tam noster quam externus, sua eiusmodi coniugia tutari pertinaciter conabatur.

II. Non defuere tamen alii postea historiarum scriptores, qui talibus cleri matrimoniis patrocinium sapientissimi pariter ac sanctissimi eius doctoris diserte non minus quam indubitanter affinxerint, eorumque primus se mihi Datius offert ille chronologus, quem multi nostrum, ac sanctum fuisse archiepiscopum, a sancto Gregorio papa Magno commendatum, existimarunt: Quos ego quidem Dissertationis mee Nazariane capite 39, numero 10,  refellebam: pauloque post in idem figmentum secundus illi subscribit Landulphus ille Senior, quem capite pariter illo 39, numero 13, tum etiam prefatione in huius operis librum primum, et eiusdem libri primi capite 2 indicaui. Ac suas quidem Historias contemporanei protraxerunt, Datius ad annum Christi saltem septuagesimum quartum, Landulphus uero ad octogesimum quintum supra millesimum; sicut ego pro Datio concludebam, capite illo 39, numero 14; pro Landulpho autem in huius operis libro primo, capite 2, numero 3.

III. Datium ipsum audiamus. Licet enim tale illius Chronicum nullibi hoc tempore inueniatur; ipsissima tamen ipsius hac de re uerba nichilominus habemus e Gualuaneo Flamma, qui duo eius exemplaria suo tempore suos in usus habebat in promptu. In suo igitur Chronico Maiori, secundum exemplar in Ambrosiana bibliotheca custoditum, capite 397, Gualuaneus hec inde posteris exscripta reliquit,  que pariter ego dissertationis Nazariane capite illo 39, numero 11, recitabam: Chronica Dath: »In synodo Damasi primi centum quinquaginta episcoporum, celebrata in Constantinopoli, ubi beatus interfuit Ambrosius, grauissima dissensio exorta est inter sacerdotes uxoratos ex una parte, et inter sacerdotes sine uxore uiuentes ex altera. Qui sacerdotes sine uxore dicebant sacerdotes uxoratos saluari non posse. Summus pontifex hanc questionem commisit beato Ambrosio. Qui sic ait: Perfectio uite non in castitate, sed in caritate consistit, secundum illud Apostoli, prime ad Corinthios capite 13: Si linguis hominum loquar et angelorum, etc. Ideo lex concedit sacerdotes semel uirginem uxorem ducere, sed coniugium non iterare. Si autem, mortua prima uxore, sacerdos aliam duxerit, sacerdotium amittit.« Ipsissima igitur hac de re uerba Datii hec erant, teste Gualuaneo Flamma, qui eis etiam temere consensit, ut paulo post uidebimus.

 Iu. Datium, sicuti dicebam, concors subsecutus est postea Landulphus ille Senior, et eiusmodi sententiam, libro I, capite 11, et inscripto De monogamis sacerdotibus secundum doctrinam beati Ambrosii, hunc in modum paulo aliter expressit: »Sedente beato Ambrosio, grauissima dissensio orta est coram apostolico in synodo, inter sacerdotes monogamos, et alios sub uirginitate aut castitate degentes. Quod factum, apostolico imperante, et aliis episcopis consentientibus, datum est in iudicio beati Ambrosii ut, quidquid ipse diceret, sanctum et firmum teneretur. At beatus Ambrosius, cognoscens sensus humanos pronos ad peccandum maxime propter incontinentiam, sciens aliquem nec uirginitatem nec castitatem nisi a Deo habere posse, quod in libro De officiis iam dictauerat, ait: De monogamia sacerdotum quid loquar? quando una tantum permittitur copula, et non repetita; et hec lex est, non iterare coniugium. Sicque dicens, omnem dissensionem  compescuit. Itaque Greci sacerdotes, Ambrosianam tenentes sententiam, usque hodie sancitum et pro lege sacra habent ut, quando in sacerdotio unguntur, aut uirginitatem exinde promittant, aut uxores in testimonio bonorum uirorum sibi socient. Et si contigerit quod uxor sua moriatur, aut caste uiuunt tenentes sacerdotium, aut sacerdotium amittunt si amplius aliquam mulierem carnaliter cognouerint. Quorum Ecclesiam in plurimis officiis uenerabiliter imitatus est. Quinetiam sacrificium eorum, scilicet fermentatum, cum nostro azymo in celeberrimis festiuitatibus, maxime in Resurrectione Domini, benedicebat.« Talia Landulphus ille Senior, uxoratis per ea tempora sacerdotibus et ipse addictissimus ut iam sepe dictum est.

u. Sed quid item Gualuaneus Flamma nonnullique post ipsum alii, qui sine dubio ceteroqui talia cleri coniugia damnabant, meritissimeque uetita demum esse profitebantur? En ut ille primam  eorum originem iam inde ab apostolicis temporibus perperam traxerit; Chronici enim sui, paulo ante memorati, caput 226 sic inscripsit: »Sacerdotes et episcopi habebant uxores;« moxque sic etiam illud prosecutus est, et argumentis confirmauit: »Potuit beatus Barnabas successorem instituere et Ecclesias ordinare, et ordinati potuerunt uxores habere. Unde dicit Apostolus, prime ad Timotheum III: Oportet episcopum irreprehensibilem esse, unius uxoris uirum. Et idem Apostolus, de diaconibus loquens in eadem Epistola: Diacones sint unius uxoris uiri, qui filiis suis bene presint, et domibus suis. Et idem Apostolus dicit ad Titum, primo capitulo: Constitue per singulas ciuitates presbyteros, sicut et ego tibi disposui. Si quis sine crimine est, unius uxoris uir, filios habens fideles. Et Luce primo capitulo habetur quod Zacarias sacerdos genuit ex Elisabeth Ioannem Baptistam. Ex hoc manifeste apparet quod licet episcopis et sacerdotibus et diaconibus uxores habere de iure, et in Nouo Testamento et in ueteri.  Et simile habetur de Eriberto de Arzago, archiepiscopo Mediolanensi quod duxit in uxorem nobilem mulierem Useriam, que donauit monasterio Sancti Dionysii Useriam. Sed postquam Alexander papa de Badagio, de Mediolano, statuit quod nullus clericus uxorem duceret, sacro approbante concilio, de cetero nulli clerico licuit uxorem ducere, precipue quia in ordine subdiaconatus quilibet clericus solemniter profitetur perpetuam castitatem.« Hec ibi Gualuaneus. Idemque postea capite 397  inscripto: »Cultus diuinus amplificatur per beatum Ambrosium,« posteaquam e Datii Chronico uarios recensuisset sacrorum ministrorum ordines, in Ecclesia Mediolanensi ab ipso institutos, hec subdit: »Quos omnes benedixit et, quod quilibet posset accipere uxorem uirginem, concessit. Qua defuncta, et ipsi uidui permanerent.« De ista materia habetur supra, capitulo 227, siue illo ipso 226, quod ego supra proferebam, sicut ibi fuerat ab  eodem Gualuaneo numeratum. Neque uero his contentus, presens caput hunc etiam in modum prosequitur: Glosa; Chronica Datii: »In synodo Damasi primi, centum quinquaginta episcoporum, celebrata in Constantinopoli, ubi beatus interfuit Ambrosius,« et reliqua, sicut a me recitabantur numero tertio. Sed et rursus, capite 737, de archiepiscopo nostro Heriberto scribens, sic etiam narrat: »Eius uxor, dicta Useria, mulier ditissima nimis, donauit monasterio Sancti Dionysii possessionem, que dicitur Useria.« Talia Gualuaneus in eo Chronico. Eosdem porro ministrorum ordines in altero pariter Chronico suo, quod Manipulum Florum appellauit, enumerauerat ex eodem Datio, cum ad extremum capitis 40, hec itidem adiecit: »Iis omnibus benedicens beatissimus Ambrosius, una uxore uti posse concessit; qua defuncta, et ipsi uidui in eternum permanerent. Que consuetudo durauit annis septingentis usque ad tempora Alexandri  pape, quem ciuitas Mediolani genuerat.« Quo circa etiam postea, capite 152, recensere cepit quemadmodum hec ipsa controuersia fuerit ab eodem illo agitata pontifice, cum cardinalis adhuc siue canonicus esset ordinarius Ecclesie Mediolanensis.

uI. Manuscriptum illud Chronicum, Flos florum, cuius testimonio utebar superiori libro primo, capite 6, a me lectum iam fuerat ante annum 1645, et antequam typis ederem Ambrosiane Mediolan. Basilice ac monasterii monumenta, in quibus frequens habetur eiusdem Chronici mentio. Cum uero postea illud domino suo, Aloysio ab Ecclesia, mihi tempus in omne grata commemoratione recolendo, reddidissem; cumque deinde, anno 1653, Sancti Laurentii Litte archiepiscopi nostri uitam conscriberem, statimque per partes festinatam typographo traderem intra ferias autumnales, neque tunc codicem illum  in promptu et ad manus habere possem; sic existimaui, ut eius Chronici auctor, per omnia ferme solitus Gualuaneo Flamme consentire, in eo etiam consensisset quod ille de matrimoniis sacerdotum sancto Ambrosio ascripserat. Itaque capite illic 20, numero 16, idipsum affirmaui. Sed in hoc tamen memoria me fefellit, ut recenter animaduerti. Etenim autor ille Chronici, Gualuaneum sectatus Flammam, in Ambrosio episcopo longe quidem lateque describendo prosequitur omnes illos ministrorum ordines ab ipso institutos; atqui de coniugio iisdem permisso ne uerbum quidem facit, saniore nimirum, quam Gualuaneus, consilio. Ac tantummodo postea in Heriberto archiepiscopo inter alia multa sic inquit, folio 128, pagina 2: »Hic archiepiscopus habuit Uxeriam, nobilem mulierem, uxorem; que donauit dotem suam monasterio sancti Dionysii, que usque hodie Uxeria dicitur.« De quo tamen additamento quid item mihi uideatur, hoc ipso capite, suo loco  aperiam.

uII. Certe autem Gualuaneo Flamme in ea etiam parte consensit Petrus ille Azarius, cuius testimonio similiter utebar superioris libri primi capite septimo. In sancto enim archiepiscopo Ambrosio, facta mentione cleri ab ipso in ecclesia metropolitana instituti, hunc protinus in modum cum Gualuaneo Flamma locutus est: »Iis omnibus benedicens beatus Ambrosius una uxore uti posse concessit; qua defuncta, et ipsi uidui in eternum permanerent. Que consuetudo durauit annis septingentis usque ad tempora Alexandri pape, quem ciuitas Mediolani genuerat.«

uIII. Tristanus quoque Chalcus in eodem fuisse mihi uidebatur errore, non quidem secundum typographicam Historie sue Mediolanensis editionem, hac in urbe anno Domini 1627 elaboratam , sed secundum exemplar ipsius manuscriptum, imo uero authographum, in Ambrosiana Bibliotheca asseruatum. Itaque in archiepiscopi etiam nostri Laurentii Litte uita, capite 20, numero 16, Tristanum quoque Chalcum ex eo authographo connumerabam nonnullis aliis eius erroris sectatoribus. uerumtamen in eo nichil tale nuper inueni, cum presens caput conscriberem, cumque illa denuo scrutarer eius loca, in quibus hoc olim legisse mihi quidem uidebar. Eum igitur in presenti tacitus pretermitto sicut etiam eumdem interim hac in parte absoluo. Certe tamen hac ipsa occasione illum rursus reum denuntio erroris illius quem ipsi ascribebam eodem hoc libro quanto, capite 10, num. 42. Sicut enim error ille sine dubio exstat in editione typographica sic etiam exstat in auctoris autographo, necnon etiam in altero exemplari pariter manuscripto, que in Ambrosiana bibliotheca custodiuntur. Quocirca  mihi sane nulla uidetur habenda ratio tertii cuiusdam exemplaris, quod mihi nuper commodatum fuit ab amico, erga me officiosissimo, eodemque perquam erudito, et selectis pro re historica libris aliisque monumentis abunde instructo, uidelicet a Ioanne Baptista Blanchino, iustitie hoc anno 1656 hac in urbe consule meritissimo. Quo quidem in exemplari nulla prorsus illic habetur eius prepositure uel prepositi metropolitani mentio. Hanc enim de industria  pretermisit alius quispiam ab auctore diuersus, qui bene certoque nosset primam eius prepositure institutionem, quique Tristanum cuperet ab eius erroris nota liberare.

IX. uenio iam tandem ad Bernardinum Corium, uel hoc ipso contra cleri celibatum errore, censuraque contra ipsum rite pronuntiata, in ore fame celebrem. Chronici enim sui Mediolanensis parte prima, et secundum anni 1565 editionem uenetam  pagina duodecima, singillatim prosecutus sacros ministrorum ordines a sancto Ambrosio in ecclesia Mediolanensi seu in basilica metropolitana institutos, in hec uerba desinit: »Constitui anco molti sacerdoti, lettori, e ostiarii: e tutti li benedì: e concesse loro che potessero auere moglie uergine; la quale morendo, restassero poi uedoui: come chiaramente si legge nella prima a Timoteo. E che ciò sia uero, apertamente si uede, come Enriberto di Antimiano, arciuescouo di Milano, del quale in processo dell' Historia ampiamente trattiamo, ebbe per moglie una nobil donna, per nome Useria: la quale dono il monastero di San' Dionigi  doue fino al presente e contiguo, una fruttifera uigna, la quale dal nome di quella e chiamata la uigna d'Useria. Mà poi in successo di tempo da Alessandro terzo pontefice  fù ordinato che alcun sacerdote o cherico non togliesse moglie: e questo ancora fù approuato dal sacro concilio, sogiugnendo che in perpetuo osseruassero castitata. Per la qual cosa poi nell' anno mille sessantadue Enribaldo Cotta, uolendo perseguitare i cherici maritati, da essi fù crudelmente morto. Onde, come scriue Leone ne suoi Annali, essendo tenuto per martire, dalla republica fù con somma riuerentia fatto sepellire nel tempio dedicato a San' Dionigi in una cassa circondata di lame di ferro.« Quod quidem Corii pro Cotte sanctitate testimonium, hic tandem adiectum, ego iam supra recitaui, libro primo, capite nono.

X. Hactenus auctores quorum assertione sanctus antistes noster Ambrosius matrimonia sacerdotibus concessit. Sequitur nunc ut deinceps ostendamus quam falsa et detestabilis, quamque scriptore catholico indigna sit eiusmodi assertio. Eam sane  sacra Indicis congregatio iamdudum  in Bernardino ipsomet Corio, qui eam primus in publicam lucem typis euulgauerat, damnauit, et ex ipsius Chronico abolendam esse sanciuit. Sic enim e subsequenti constat epistola, non multo post ad cardinalem archiepiscopum nostrum Federicum Borromeum scripta et inter Ambrosiane bibliothece libros custodita, et his exarata uerbis:


»Illustrisimo et reuerendissimo sig. mio osseruandissimo.

»Auendo la sacra congregazione dell' Indice considerato quanto sia desiderato ed utile il libro di Bernardino Corio sopra l'Istoria di Milano, che nell' editto delli 16 di Marzo 1621 s'ordina non permettersi, se non corretto: e che non u'erano stati notati altri errori, che nel foglio 12, iuxta impressionem uenetam, asserit sanctum Ambrosium permisisse sacerdotibus uxorem ducere, et foglio 629, inquit summum pontificem concessisse Indulgentiam plenariam Ecclesie Mediolanensi, etiam non  contritis, quali errori anche si trouano nell' impressione antica di Milano del 1503 si sono compiacciuti questi signori illustrissimi miei colleghi, che auuisi a sua signoria illustrissima, come fò con la presente, che, corretti o tolti uia detti due lochi soli, poss' ella a ciascuno della sua diocese dare libera facolta e licenza di leggere e tenere detta Istoria; e che per tutto possa così corretta correre, ed anche di nuouo ristamparsi. Con che, baciando a uosignoria illustrissima humilmente le mani, me le offero di cuore. Di Roma li 6 di Ottobre 1621.


»Di u. S. illustrissima e reuerendissima umilissimo ed affezionatissimo seruidore« il cardinale Beuilacqua.


»Al sig. cardinale Borromeo, Milano.«

Superioris autem decreti, a sacra Indicis congregatione conditi, mentio itidem habetur in librorum prohibitorum Elencho, per Franciscum Magdalenum Capiferreum, eiusdem congregationis secretarium  digesto. Littera enim B in eo sic legitur: »Bernardini Corii Historia Mediolanensis non permittatur, nisi correcta. In Decreto 16 Martii 1621.«

XI. Quam falsa porro sit et adulterina eiusmodi assertio, sanctus ipse Ambrosius per aurea scripta sua, catholice per orbem uniuersum Ecclesie probatissima, commonstret: eoque in primis commonstret loco, ad quem Landulphus itidem ipse superiore numero 4 prouocabat. Locus autem ille citra dubium est libri De officiis primi caput quinquagesimum simul et ultimum. Quocirca etiam illud idem caput in altero eorum Landulphi exemplarium, que in capituli metropolitani bibliotheca custodiuntur, ego uidi charactere satis recenti adnotatum in ora marginali, iuxta eum Landulphi textum exstante, ac simul quidem cum hac protinus censura, meo etiam iudicio ueracissima: »uide locum male relatum, et male intellectum. Unde maxima corruptela ecclesie Ambrosiane, et perniciosi tumultus, et  querele toto hoc libro expresse.«

XII. Eo igitur loco sanctus Ambrosius, multa prefatus de uirtutibus in Leuita et altaris ministro necessariis, hunc in modum prosequebatur: »De castimonia autem quid loquar? quando una tantum nec repetita permittitur copula. Et in ipso ergo coniugio lex est non iterare coniugium, nec secunde coniugis sortiri coniunctionem.« Et ecce nobis manifestum iam est, quemadmodum locus ille a Landulpho male referretur. Inspiciamus nunc, quemadmodum male pariter ab ipso intelligeretur. uerus enim Ambrosii hoc in loco sensus hic est, ut euangelicum Leuitam ordinari, siue ad sacrum eiusmodi ordinem promoueri, non liceat, si coniugium iam ante iterauerit, hoc est, si post obitum prime uxoris alteram duxerit, ac propterea digamus sit. Illum enim debuisse tantummodo monogamum esse, ac preterea post eam promotionem debere ab officio coniugali penitus abstinere; sic enim lege sancitum esse. Huc igitur absque dubio spectant Ambrosii  uerba proxime recitata, necnon etiam deinceps recitanda.

XIII. In hanc enim sententiam sic etiam progreditur Ambrosius: »Quod plerisque mirum uidetur, cur etiam ante baptismum iterato coniugio ad electionem muneris et ordinationis prerogatiuam impedimenta generentur; cum etiam delicta obesse non soleant, si lauacri remissa fuerint sacramento. Sed intelligere debemus quia in baptismo culpa dimitti potest, lex aboleri non potest. In coniugio non culpa, sed lex est. Quod culpe est igitur, in baptismate relaxatur; quod legis est, in coniugio non soluitur.« Ut enim Robertus cardinalis Bellarminus de membris Ecclesie militantis libro primo, qui est De clericis, capite uigesimo quarto, § Ad Hieronymi uero, sapienter docebat »obseruandum est controuersiam fuisse inter ueteres Patres: an qui unam uxorem habuit ante baptismum, eaque mortua alteram duxit post baptismum, bigamus consendus  esset, necne. Nam sanctus Hieronymus in epistola ad Oceanum contendit eiusmodi hominem non esse bigamum, propterea quod per baptismum sit factus nouus homo ex ueteri, et nichil ei nocere possit eorum que fecit ante baptismum. Et sane huic sententie multum fauet canon 17 apostolorum, qui diserte prohibet episcopum fieri qui post baptismum bis nuptias celebrauit. Contra uero Ambrosius, Innocentius, et Augustinus locis citatis contendunt omnino habendum bigamum qui duas uxores habuit, siue ante baptismum, siue post baptismum. Nam baptismus diluit peccata, non soluit coniugia, et renouat hominem quantum ad uetustatem uitiorum, non quantum ad ea que recte se habent. Atque hec sententia tandem preualuit, et ab uniuersa Ecclesia recepta est. Neque obstat canon apostolicus. Fortasse enim eo tempore propter hominum paucitatem dispensabant apostoli cum illis qui ante baptismum uxorem unam uel plures habuerant, modo non habuissent plures post baptismum. Neque  enim est hoc preceptum Apostoli  omnino indispensabile.« Hactenus Bellarminus ibi. Sed ad eiusdem sententie confirmationem nobis placeat sanctum itidem Augustinum loco per ipsum indicato audire. Libro enim 20, De bono coniugali, capite 18, sic ille sentiebat: »Quod acutius intellexerunt qui nec eum qui catechumenus uel paganus habuerit alteram ordinandum esse censuerunt. De sacramento enim agitur, non de peccato; nam in baptismo peccata omnia dimittuntur. Propter sacramenti autem sanctitatem, sicut femina, etiamsi catechumena fuerit uitiata, non potest post baptismum inter Dei uirgines consecrari, ita non absurde uisum est eum qui excessit uxorum numerum singularem, non peccatum aliquod commisisse, sed normam quamdam sacramenti amisisse, non ad uite bone meritum, sed ad ordinationis ecclesiastice signaculum necessariam.« Sed hinc ad Ambrosium reuertamur.

 XIu. Ille uero sic etiam subinde protinus interrogat: »Quomodo autem potest hortator esse uiduitatis qui ipse coniugia frequentauerit?« Quod quidem argumenti genus tametsi proprie ab Ambrosio in eos dirigatur qui a primis nuptiis ad secundas transierint, quibusque propterea promotio sacrum ad ordinem negabatur, non immerito tamen a catholicis doctoribus secundum proportionem accommodatur iis etiam ministris qui post sacram ordinationem officio coniugali operam darent. Bellarminus nominatim libro pariter primo De clericis, capite 19, uaria enumerans impedimenta que coniugale officium sacerdotibus aliisque sacratis hominibus afferret, id etiam enumerat: »Tertio impedit efficaciam predicationis, ut Ambrosius docet libro primo De officiis, capite ultimo. Quomodo enim efficaciter exhortabitur uiduas et uirgines, qui liberis perpetuo operam dat?« Similiter etiam Gregorius de ualentia in libro De celibatu, capite 5:  »Obstat item  officio docendi et exhortandi. Nam qui consuetudine coniugali implicatus est, non potest certe cum satis magna efficacia et auctoritate uirgines et uiduas, et alios de populo, qui nondum matrimonio iuncti sunt, ad continentiam adhortari, ut diuus Ambrosius libro primo De officiis, capite ultimo adnotauit.«

Xu. Que proxime subsequuntur ibidem Ambrosii uerba, eadem sane commonstrant quam rationi consentaneum, quinetiam necessarium ille censuerit ut sacri ministri post sacram ordinationem ab usu coniugii deinceps in perpetuum abstinerent, si forte prius nupsissent, atque suam sibi uxorem adhuc superstitem haberent. »Inoffensum autem  exhibendum esse et immaculatum ministerium, nec ullo coniugali coitu uiolandum cognoscitis, qui integro corpore, incorrupto pudore, alieni etiam ab ipso consortio coniugali, sacri ministerii gratiam recepistis. Quod eo non preterii, quia in plerisque abditioribus  locis cum ministerium gererent uel etiam sacerdotium, filios susceperunt: et id tanquam usu ueteri defendunt, quando per interualla dierum sacrificium deferebatur, et tamen castificabatur etiam populus per biduum aut triduum, ut ad sacrificium purus accederet, ut in ueteri Testamento legimus. Et lauabat uestimenta sua.« Quem tamen pretextum hac Ambrosius illico refellit ratione: »Si in figura tanta obseruantia, quanta in ueritate? Disce, sacerdos atque Leuita, quid sit lauare uestimenta tua, ut mundum corpus celebrandis exhibeas sacramentis. Si populus sine ablutione uestimentorum suorum prohibebatur  accedere ad hostiam suam, tu illotus mente pariter et corpore audes pro aliis supplicare, audes pro aliis ministrare?«

XuI. Et hactenus quidem satis a nobis examinatus sit prior ille sancti Ambrosii locus, quem sibi Landulphus pro suo errore usurpabat in testimonium. uideamus nunc, quemadmodum sanctus idem doctor eamdem sententiam suam diserte aliis etiam  in locis expresserit.

XuII. Certe autem libro De dignitate sacerdotali, capite 4, explicans illud apostoli Pauli ad Timotheum prime capite III: Oportet episcopum esse unius uxoris uirum, sic habet: »Si ad superficiem tantum littere  respiciamus, prohibet bigamum episcopum ordinari. Si uero ad altiorem  sensum conscendimus; inhibet episcopum duas usurpare Ecclesias. Et si adhuc introrsus profundiora perscruteris; monet ne, post catholicum dogma, sensum inueniatur episcopus habere hereticum, sed Christianam tantum orthodoxam et catholicam sibi associet fidem, ut unius tantummodo uxoris et catholice Ecclesie uir episcopus uocitetur.« Et aliquanto post, explicans illud item, quod ab eodem Apostolo ibidem obiectum legitur: Domui sue bene preesse, filios habentem subditos cum omni castitate, sic etiam inquit: »Domui sue bene preesse potest, qui  corporis sui seruauerit castitatem. Domui, inquit, hoc est, corpori suo tali iure dominetur, ut non subdatur ipsius uoluntati, ne desiderio luxurie deditus in precipitium demergatur, sed potius filios suo castitatis exemplo ad pudicitie regulam doceat. Nam si quis domui sue preesse nesciat, quomodo Ecclesie Dei diligentiam adhibebit? Hoc est enim de quo superius diximus: Qui cordis sui domum excolere non ualet, quomodo plurimorum adhibebit diligentiam?«

XuIII. Et rursus in epistola ad Ecclesiam uercellensem, que, secundum Romanam editionem, a Sixto papa quinto, cum cardinalis esset, emendatam, et pontificio postea diplomate commendatam, uigesima quinta est libri tertii Epistolarum, hec habet: »Hec posui, que cauenda acceperim. uirtutum autem magister Apostolus est, qui cum patientia redarguendos doceat contradicentes, qui unius uxoris uirum precipiat esse, non quo extorrem excludat  coniugii; nam hoc supra legem precepti est, sed ut coniugali castimonia seruet ablutionis sue gratiam; neque iterum ut filios in sacerdotio creare apostolica inuitetur auctoritate. Habentem enim dixit filios, non facientem, neque coniugium iterare. Quod ideo non pretermisi, quia plerique ita argumentantur: Unius uxoris uirum dici post baptismum habite, eo quod baptismo uitium sit ablutum, quo afferebatur impedimentum. Et uitia quidem atque peccata diluuntur omnia, ut si quis contaminauerit suum corpus cum plurimis, quas nulla coniugii lege sociauerit, remittantur ei omnia; sed coniugia non resoluuntur, si quis iterauerit. Culpa enim lauacro, non lex, soluitur. Nulla enim culpa coniugii, sed lex est. Quod legis est igitur, non remittitur quasi culpa, sed tenetur quasi lex. Ideo et Apostolus legem posuit, dicens: Si quis sine crimine est, unius uxoris uir. Ergo qui sine crimine est, unius uxoris uir, tenetur ad legem sacerdotii suscipiendi: qui autem iterauerit  coniugium, culpam quidem non habet coinquinati, sed prerogatiua exuitur sacerdotis. Diximus quid legis est; dicamus etiam quid rationis. Sed prius cognoscamus non solum hoc Apostolum de episcopo et presbytero statuisse, sed etiam Patres in concilii Niceni Tractatu addidisse, neque clericum quemquam debere esse qui secunda coniugia sortitus sit. Quomodo enim potest consolari uiduam, honorare, cohortari ad custodiendam uiduitatem, seruandam marito fidem, quam ipse priori coniugio non reseruauerit? Aut quid interesset inter populum et sacerdotem, si iisdem astringeretur legibus? Debet preponderare uita sacerdotis, sicut preponderat gratia. Nam qui alios preceptis suis ligat, debet ipse legitima precepta in se custodire.« Hactenus in ea sanctus Ambrosius epistola.

XIX. Ad precationem nunc progredior illam quam idem Ambrosius primam concinnauit, ut semetipsum reliquosque suos sacerdotes ad celebrationem sacrosancti  misse sacrificii prepararet; que precatio legitur etiam prope finem tomi eius operum quinti, hoc est, ante hymnos ipsius. Illic enim, non procul ab initio, has item ad Deum preces fundebat: »Rex uirtutum, castitatis et integritatis amator, Deus, celesti rore benedictionis tue exstingue in corpore meo totum fomitem ardentem libidinis, ut maneat in me tenor totius castitatis anime et corporis. Mortifica in me carnis stimulos, et omnes libidinis commotiones, et da mihi ueram et perpetuam castitatem cum ceteris donis tuis, que tibi placent in ueritate, ut sacrificium laudis casto corpore et mundo corde ualeam tibi offerre. Quanta enim, Domine Iesu Christe, cordis contritione et lacrymarum fonte, quanta reuerentia et tremore, quanta corporis castitate et animi puritate istud diuinum et celeste sacrificium est celebrandum, ubi caro tua in ueritate sumitur, ubi sanguis tuus in ueritate bibitur, ubi summa imis iunguntur, ubi adest presentia  sanctorum angelorum, ubi tu es Sacerdos et Sacrificium mirabiliter et ineffabiliter constitutus! Quis digne hoc celebrare poterit, nisi tu, Deus omnipotens, offerentem feceris dignum?«

XX. Postremum nobis nunc est ut in eiusdem, quam contendimus, ueritatis testimonium ueniant etiam commentaria in Epistolas sancti Pauli, que communius sancto Ambrosio ascribi solent, queque in ea etiam, quam supra memorabam, editione Romana et emendatiori legitimis eius operibus connumerantur. In commentario enim prime ad Timotheum Epistole, ad ea capitis tertii uerba: Oportet episcopum esse unius uxoris uirum, ita prorsus interpretatur: »Quamuis secundam numero uxorem non sit habere prohibitum, ut tamen quis dignus ad episcopatum sit, etiam licitam debet spernere, propter sublimitatem ipsius ordinis, quia ceteris melior debet esse, qui cupidus est sedis illius.« Et aliquanto post, ad ea uerba: Diaconi sint unius  uxoris uiri, sic item progreditur: »Ea que minus dixerat de ordinatione diaconatus, nunc subiecit. Ostendit etiam, ipsos unius uxoris uiros esse debere, ut hi ad ministerium Dei eligantur, qui non sunt egressi constitutum Dei. Homini enim unam uxorem decreuit Deus, cum qua benedicatur; nemo enim cum secunda benedicitur. Qui si filios bene gubernauerit, et domos suas, id est uernaculos, aut domesticos, poterunt digni fieri sacerdotio, et fiduciam habere apud Deum, ut sciant se posse impetrare, quod postulant; iam de cetero se ab usu femine cohibentes. ueteribus enim idcirco concessum est leuitis aut sacerdotibus uxores ad usum habere, quia multum tempus otio uacabant a ministerio, aut sacerdotio. Multitudo enim erat sacerdotum, et magna copia leuitarum, et unusquisque certo tempore seruiebat diuinis ceremoniis secundum institutum Dauid. Hic enim uiginti et quatuor classes constituit sacerdotum, ut per uices deseruirent. Unde Abia octauam classem habuit; cuius uice Zacarias   fungebatur sacerdotio, sicut continetur in Paralipomenon, ita ut, tempore quo non illos contingebat deseruire altari, domorum suarum agerent curam. At ubi uero tempus imminebat ministerii, purificati aliquantis diebus accedebant ad templum offerre Deo. Nunc autem septem diaconos esse oportet, et aliquantos presbyteros, ut bini sint per Ecclesias, et unus in ciuitate episcopus; ac per hoc omnes a conuentu femine abstinere debere, quia necesse est eos quotidie presto esse in ecclesia, nec habere dilationem, ut post conuentum legitime purificentur, sicut ueteres. Omni enim hebdomada offerendum est, etiamsi non quotidie peregrinis, incolis tamen uel bis in hebdomada; etsi non desint qui fere quotidie baptizentur egri. Nam ueteribus ideo concessum est, quia multo tempore in templo non uidebantur, sed erant priuati. Si enim plebeiis hominibus orationis causa ad tempus abstinere se precipit  ut uacent orationi, quanto magis leuitis aut sacerdotibus, quos die noctuque pro plebe sibi commissa oportet orare? Mundiores ergo esse debent ceteris, quia actores sunt Dei.«

XXI. Hec sanctissimus antistes noster Ambrosius in iis commentariis; si tamen ipse re uera illorum est auctor. Robertus sane cardinalis Bellarminus id pro certo et indubitato supposuit libro primo De clericis, capite 19, § Ambrosius, cum superiorem illorum textum innueret, et capite 20, § Quod autem; secus autem profecto sensit in libro De scriptoribus ecclesiasticis. De sancto enim Ambrosio Mediolanensi ad annum 374 agens, siue obseruationem in eius opera contexens, ita concludebat: »In quinto tomo sunt Commentaria in Epistolas sancti Pauli; que a multis non creduntur Ambrosii, nec sine causa.« Qua de re consuli per me quidem possunt Alfonsus Salmeron Commentariorum suorum tomo decimo tertio, qui primus est in omnes beati  Pauli, et canonicas Epistolas, libro scilicet primo, disputatione 19; et Cornelius a Lapide suis item in Commentariis in omnes diui Pauli Epistolas, qua parte inter primordia operis disserit de interpretibus Epistolarum sancti Pauli, pagina mihi 24, et in caput septimum, ac uersum undecimum Epistole prime ad Corinthios. Memini uero etiam me multis abhinc annis legisse luculentam eiusdem argumenti lucubratiunculam, separatim editam, et a Nicolao Rusca contextam, et a cardinali Baronio comprobatam. Quam cum ego religioso cuidam ex ordine Predicatorum, et e Ruscarum cognatione commodassem  amisi. Nicolaus autem ille Rusca erat sacre theologie doctor, Sondrii in ualle Tellina archipresbyter, et Federico cardinali archiepiscopoque nostro Borromeo dilectissimus, mihique amicissimus, necnon etiam studiosissimus catholice fidei propugnator. Quocirca etiam iniquissime tandem ab hereticis anno Domini supra millesimum sexcentesimum decimo octauo necatus est, eiusque  uita et mors a Ioanne Baptista Boiacha, iurisconsulto Comensi, latine descripta et Comensibus typis anno seculi eiusdem uigesimo primo euulgata circumfertur, sicut etiam ipsiusmet Nicolai liber, anno seculi superioris nonagesimo octauo editus, quo acta disputationis Tiranensis aduersus Caluinum, et ministros Caluini defensores continentur. Sed hinc ad proprium presentis capitis institutum redeamus. Pro ea igitur sua et aliorum sententia Bellarminus multas colligit causas et rationes, et inter illas hanc quoque nominatim tertio loco, quod inter multa que talium auctor Commentariorum exposuerit contra Sancti Ambrosii sententiam, ita plane in Commentario prime ad Timotheum exponat illud item capitis primi, Regi seculorum, immortali, etc., contra quam scilicet Ambrosius ipse reuera exposuerit libro secundo De fide, capite primo ac tertio, et libro tertio, capite secundo. Quid si uero Commentaria illa uere fuerint a sancto Ambrosio composita,  sed ab alio postea nonnullis in locis deprauata? et in iis nominatim quos Bellarminus aliique opinionis eiusdem homines reprehendunt, sed non in eo quem supra ego producebam; quippe cum ille plane consentiat cum ceteris illis lucubrationibus Ambrosio nostro indubitanter adiudicatis, nec ab ullo uitiatis. Quocirca si quis etiam constanter altercari uelit, mordicusque contendere Commentaria illa nullo modo ascribi posse Ambrosio nostro, ego sane in presenti non ualde repugnabo. Ad presentis enim questionis et capitis institutum satis etiam mihi sunt reliqua illa superioribus illis e locis deprompta, ut summatim ostendere mox aggredior.

XXII. Ea quippe tres habent hasce partes: uidelicet expositionem litteralem illorum sancti Pauli uerborum, quibus prescribebatur ut episcopus esset unius uxoris uir; cessationem ab usu coniugii, postea quam susceptus fuerit ordo sacer; differentiam  inter ueteris ac Noui Testamenti ministros: que quidem partes mihi abunde ad presens institutum sufficiunt.

XXIII. Secundum Ambrosii ergo expositionem, sanctus Paulus in ea Epistola prescribebat ne qui post prime uxoris obitum alteram duxit ad episcopatum uel ad diaconatum admitteretur. Bene autem Bellarminus libro primo De clericis, capite 23, ueram excutiens eorum sancti Pauli uerborum intelligentiam, non dubitauit affirmare: »Sententia catholice Ecclesie semper uerba illa beati Pauli ita intelligenda esse docuit ut prohibitum sit sacris ordinibus initiare eos qui quouis modo bigami fuerint. Quam sententiam probare possumus tribus argumentis.« His ergo subinde illam optime probat; et primo quidem sacris et litteris, secundo ex tempore quo sanctus Paulus hec scripsit, tertio ex auctoritate Patrum, qui semper hunc locum de monogamia ita intellexerunt ut non liceat episcopum uel diaconum  creari eum qui duas uxores, etiam diuersis temporibus, habuerit. Inter hos ergo Patres, post Tertullianum ac sanctum Epiphanium, testimonio etiam utitur Ambrosii. Eiusque uerba sunt huiusmodi: »Tertullianus libro primo ad uxorem. Quantum fidei detrahant, quantum obstrepant sanctitati nuptie secunde, disciplina Ecclesie et prescriptio Apostoli declarat, cum bigamos non sinit presidere, cum uiduam allegi in ordinationem, nisi uniuiram, non concedit.« Quibus Tertulliani uerbis illico subdit Bellarminus: »Neque dubium est quin per bigamos intelligat eos qui duas uxores habuerunt, non simul, sed unam post alteram. Nam de hac digamia in toto libro loquitur; hortatur enim uxorem suam ut, se mortuo, non ineat secundas nuptias. Similia habet in libro De monogamia, et in libro De exhortatione castitatis.« Et paulo post: »Epiphanius heresi 50 Catharorum. Que ad sacerdotium tradita sunt, propter eminentiam celebrationis sacrorum, ea  equaliter ferri ad omnes putauerunt, cum audierint quod oportet episcopum irreprehensibilem esse, unius uxoris uirum, continentem; similiter et diaconum, et presbyterum. Reuera enim non suscipit sancta Dei predicatio post Christi aduentum eos qui a nuptiis, mortua ipsorum uxore, secundis nuptiis coniuncti sunt, propter excellentem sacerdotii honorem ac dignitatem. Et hec certo sancta Dei Ecclesia cum sinceritate obseruat. Hec ille. Ubi apertissime loquitur de digamia plurium uxorum successiua, cum eos digamos appellet qui, mortua uxore, aliam ducunt, et cum Catharos reprehendat, qui ex hoc loco Pauli etiam laicis interdicebant secundas nuptias.« Hinc autem Bellarminus ad sancti Ambrosii testimonium ita progreditur: »Ambrosius, libro X, epistola 82 ad Ecclesiam uercellensem, tractans hunc locum Pauli, unius uxoris uir. Qui, inquit, coniugium iterauerit, culpam non habet coinquinati, sed prerogatiua exuitur sacerdotis.« E. paulo post: »Similia habet Ambrosius libro  primo De officiis, capite ultimo, et libro De dignitate sacerdotali, capite 4.«

XXIu. Secunda pars, ex indubitatis illis Ambrosii testimoniis a me summatim deprompta, hec erat: Ut monogami, etiam illi qui, uiuentibus etiamnum suis uxoribus, sacros ad ordines promoti essent, nichilominus ab usu matrimonii deinceps abstinere in perpetuum deberent. Quocirca hinc presertim aperte refellitur matrimoniorum usus, qui Arialdi tempore apud clerum Mediolanensem pariter ac Grecum uigebat. Qualis uero apud Mediolanensem ille tunc esset, hoc iam uidimus presentis libri quarti capite 3, num. 1. Qualis item apud Grecum tunc esset, me profecto non penitet hoc iamdudum e doctissimi Bellarmini libro primo De clericis didicisse, neque nunc pudet eius hac de re uerba hunc in locum afferre. Cum ergo, capite 19, ipse contenderet celibatum iure apostolico rectissime annexum esse sacris ordinibus, ita ut nec ducere uxores, nec  uxoribus antea ductis uti liceat post ordinationem, positiuo quidem iure, sed antiquissimo et equissimo, et quod nullo modo expediat ut hoc tempore relaxetur; tum uero duos sibi ad refellendum proposuit errores, unum Grecorum, alterum Lutheranorum. Ac de Grecorum errore sic inquit: »Prior error est oportere clericos, antequam ordines sacros suscipiant, uxores ducere, quia post sacros ordines susceptos non licet id facere, et nimis magno periculo fornicandi se exponit qui sine uxore uiuit. Huius erroris aliqui auctorem faciunt Nicolaum, unum ex septem primis diaconis. Sed, quidquid de hoc sit, constat uigilantium hunc errorem expresse docuisse. De quo sic beatus Hieronymus initio libri contra uigilantium, proh nefas! inquit, episcopos sui sceleris dicitur habere consortes; si tamen episcopi nominandi sunt qui non ordinant diaconos, nisi prius uxores duxerint, nulli celibi credentes pudicitiam.« Dehinc uero Bellarminus ipse sic prosequitur:  »Hunc errorem receperunt Patres concilii Trullani circa annum Domini septingentesimum, ut patet ex canone 13, ubi profana illa synodus damnat nominatim canones Romane ecclesie, et contrarium statuit, nimirum ut clerici ante subdiaconatum uxores ducant, et cum eis uiuant postea, in sacris ordinibus constituti. Tempore huius synodi cepit mos Grecorum, qui nunc est. Auctus autem est et confirmatus tempore Leonis noni, quando dissidium Grecorum a Latinis maxime creuit in multis aliis articulis. Unde exstat liber Humberti cardinalis, eo tempore scriptus de hac re contra Nicetam abbatem, qui hunc morem Grecorum tunc acerrime defendebat.« Et aliquando post: »Synodus Trullana canone sexto prohibet ne episcopi, presbyteri, diaconi aut subdiaconi, post ordinationem suam, uxorem ducant, et canone quadragesimo octauo precipit ut episcopus non cohabitet uxori.« Sic etiam eodem capite Bellarminus postea colligit,  »morem Grecorum, quem nunc habent, non fuisse primis sexcentis annis, ut patet  ex iisdem auctoribus  necnon ex Chrysostomo, Hieronymo, et Leone locis citatis.« Et rursus capite 21: »Ad tertium  dico illos canones non esse ullius approbati concilii. Nam uera sexta synodus nullos canones edidit, ut patet ex septima synodo, actione 4 et 5, sed post sextam synodum quidam episcopi conuenerunt Constantinopoli, et in palatio imperatoris Iustiniani secundi, quod Trullum dicebatur, canones istos ediderunt nomine sexte synodi. Ceterum hos canones non solum nullus Romanus pontifex probauit, sed etiam aperte improbauit Sergius papa, qui tunc sedebat, ut Beda scribit in libro De sex etatibus, in Iustiniano; et Paulus Diaconus, libro uIII, capite 9, De rebus Romanis: uocat autem Beda erraticam synodum cetum illorum Patrum, qui hos canones ediderunt.« Et pauculis interpositis, de synodo hac Trullana sic addit: »Non permittit ut ulli clerico,  post sacrorum ordinum susceptionem, liceat uxorem ducere, sed solum, ut liceat uti uxore ante ordinem ducta. Et hoc etiam non permittunt episcopis, sed solum inferioribus clericis, ut patet ex canone 6, 12, et 48.« Hactenus pro instituto nostro Bellarminus, ut aperte dignosceretur qualis apud Grecos esset matrimoniorum usus Arialdi nostri tempore, quam que concors ille tunc esset cum cleri Mediolanensis usu. Accipe nunc quemadmodum contra talem matrimoniorum usum, a clero siue Latino siue Greco usurpatum, idem Bellarminus, eodem illo capite 19, argumentatus fuerit Ambrosii etiam nostri testimonio, posteaquam multos alios Patres tam Grecos quam Latinos eidem illi usui opposuisset. »Ambrosius  libro primo De officiis capite ultimo: Inoffensum, inquit, exhibendum et immaculatum ministerium, nec ullo coniugali coitu uiolandum cognoscitis, qui integro corpore, incorrupto pudore, alieni etiam  ab ipso consortio coniugali, sacri ministerii gratiam recepistis. Quod ideo non preteriui, quia in plerisque abditioribus locis, cum ministerium gererent, uel etiam sacerdotium, filios susceperunt.« Idem in epistola 82 ad Ecclesiam uercellensem: »Habentem, inquit, filios, dixit Apostolus, non facientem« etc., Et in caput primum  Epistole prime ad Timotheum: »Deinceps, inquit, ab usu femine cohibentur,« etc. Etenim talia in hanc sancti Pauli Epistolam Commentaria Bellarminus hoc loco inter ueros Ambrosii nostri fetus computabat, ut ego quoque supra obseruabam.

XXu. Sed opere pretium est una cum eodem Bellarmino tertiam quoque illam in Ambrosii testimoniis examinare partem, quam ego innuebam, et ex ea simul cum ipso argumentari. Quippe, capite illo 19, pro clericorum celibatu sibi ad probandum proposito, multa collegerat Noui Testamenti pronuntiata; cum probationem suam sic etiam confirmauit: »Preterea in ueteri Testamento continentiam  ab uxoribus uidemus imprimis fuisse requisitam in iis qui Deo propinquaturi, uel rem aliquam sanctam tractaturi erant. Nam Exodi XII precipitur ut comesturi agnum paschalem renes suos accingerent; quo significabatur, ut Gregorius exponit, homilia 22 super Euangelia, debere eos carnis uoluptatem edomare qui agnum paschalem comedunt; Exodi XIX, cum populus legem a Deo accepturus esset, ait illis Moyses: Estote parati in diem tertium, et ne appropinquetis uxoribus uestris. Quo testimonio utitur Ambrosius libro primo De officiis, capite ultimo, ad probandam continentiam clericorum.« Atque hoc quidem illud est quod proprie hoc loco nos intendimus; sed nichilominus cum eodem Bellarmino ad uberiorem probationem progrediamur. Subdit ergo deinceps: »Item, Exodi XXuIII, precepit Deus ut Aaron et filii eius, cum ingrederentur tabernaculum, feminalibus lineis a renibus usque ad femora tecti essent. Quo exponit Beda libro tertio De tabernaculo,  capite IX, significatum esse debere sacerdotes Noui Testamenti aut uirgines esse, aut contracta cum uxoribus federa dissoluisse. Item, libri primi Regum capite XXI, noluit Achimelech sacerdos dare Dauid panes propositionis comedendos, nisi prius intellexisset eum ab uxore aliquandiu se continuisse; ex quo deducit beatus Hieronymus in caput primum ad Titum perpetuam requiri in sacerdotibus continentiam etiam ab uxoribus, qui corpus Christi, quod illo pane propositionis significabatur, conficiunt, edunt aliisque tradunt. Denique ex libro primo Paralipomenon, capite XXIu et Luce I, colligitur sacerdotes ueteris Testamenti per uices suas ministrare solitos, et toto, eo tempore quo ministrabant in tabernaculo, a domo et uxore abfuisse. Ex quo deducunt Siricius papa in epistola ad Himericum, et Innocentius primus in epistola ad uictricium, necnon Beda in caput primum Luce, quod si illi tempore quo ministrabant ab uxoribus abstinebant,  omnino decere ut sacerdotes nostri, qui non per uices, sed semper ministrant, semper ab uxoribus se contineant.« Hec ibi Bellarminus.

XXuI. Cum igitur indubitata illa sancti Ambrosii testimonia doctrinam eiusmodi contineant, cumque pro indubitato simul ille supponatur de sacrorum siue Grecorum siue nostratum ministrorum celibatu non aliter unquam iudicasse quam suis in libris luculenter et expresse iudicauerit, consequens profecto est ut inexcusabilis temeritatis et impudentie notam euadere non possit qui eum nichilominus contendat matrimoniis fauisse illis, que Greci, uel etiam nostrates sacerdotes unquam usitarint. Negat enim diuinus ille doctor, preciseque negat eiusmodi matrimonia fuisse a sancto apostolo Paulo approbata, si contracta fuerint ab iis qui mox ad Ordinem Sacrum promouendi essent. Negat eorum usum esse licitum promotis ad ordinem Sacrum, eorumque pariter usum congruere negat ministerio Testamenti  Noui proprio, quod longe maioris est dignitatis et sanctitatis quam esse Testamenti ueteris ministerium. Et hec quidem plane iam constant ex ipsismet Ambrosii uerbis iam supra recitatis, sed planius aliquanto etiam constabunt, si paulo minutius insuper et accuratius ipsasmet examinemus assertiones historicorum quos nobis supra opponebamus.

XXuII. Datius in primis Ambrosium asserebat eius dissensionis constitutum fuisse arbitrum ab eius Patribus concilii, Constantinopolitana in urbe congregati, cui tunc etiam ipse interesset. Hoc autem concilii nomine non aliud profecto intelligere potuit quam Constantinopolitanum ecumenicum, quod  anno Domini trecentesimo octogesimo primo celebratum fuit, et cui centum quinquaginta episcopi citra omnem controuersiam ea in urbe interfuerunt. Atqui certissimum etiam ex aduerso est neque Damasum papam neque Ambrosium nostrum illic interfuisse, sed solos interfuisse orientales episcopos, ac propterea etiam non  alium quam ipsos ei tandem subscripsisse. Concilium quippe illud auctoritate quidem Damasi pape  conuocatum illuc fuit; atqui non ipsemet Damasus, nec alius quispiam ex occidentalibus episcopis illuc perrexit. Et hec quidem omnium etiam ecclesiasticorum per ea tempora historicorum consensu testatissima sunt. Quocirca etiam Bellarminus De conciliis et Ecclesia libro primo, capite 5, posteaquam Constantinopolitanum hoc concilium inter generalia et a pontifice Romano approbata secundo loco numerasset, ita subdit: »Est uero animaduertendum, in hoc concilio neminem adfuisse ex prouinciis occidentalibus. Siquidem Damasus papa Rome cegerat synodum occidentalium, atque ad eum locum inuitauerat episcopos qui Constantinopoli conuenerant, ut eo modo Rome celebraretur Concilium plenissimum. Sed quia Patres orientales iustis de causis Romam  uenire non potuerunt, accepit Damasus excusationem eorum, et animis ac sententiis due ille synodi coniuncte sunt, ac si una et eadem fuissent. Atque propter huiusmodi coniunctionem habita est synodus Constantinopolitana una ex ecumenicis et legitimis synodis. uide Theodoretum libro primo Historie, capite 9 et 10.« Hactenus Bellarminus. De qua tamen Orientalium excusatione paulo aliter sensit Baronius ad annum Christi 382. Non igitur re uera illic adfuit Ambrosius, ac propterea ne concilii quidem illius Patres diiudicationem illius dissensioni ei soli reseruarunt.

XXuIII. Sed illud etiam huc accedit quod nemo ueterum scriptorum asseruisse unquam legitur talem illam dissensionem in eo fuisse concilio excitatam. Quod si etiam tunc ibi fuisset excitata, ibique tunc pariter Ambrosius ipse adfuisset, ne credibile quidem uidetur eos Patres ei soli reseruare uoluisse hoc iudicium, quod alioqui de re sane grauissima esset  Sicut enim de nonnullis aliis minoris momenti rebus ipsi decreta unanimes condiderunt, sic etiam uniuersi pariter questionem illam diiudicassent. Sed hinc progrediamur ad rationem, qua permotus Ambrosius a Datio dicebatur sententiam in uxoratorum fauorem sacerdotum pronuntiasse.

XXIX. »Perfectio uite, inquit, non in castitate, sed in caritate consistit.« Orationem plane irrationabilem, atque Ambrosio indignissimam; et, ut nichili prorsus ab ipso faciendam, sic etiam nichili prorsus ab ipso factam! Quidni uero ceteroqui Ambrosius similiter ob eamdem rationem uirginibus, que sacrum ad uelamen admitti cuperent, concessit ut una uice matrimonium contraherent? Etenim, secundum illud Apostoli, quemadmodum uite perfectio non in castitate, ita neque in uirginitate consistit, sed in caritate. Quidni uero preterea ille sacris etiam ministris concessit ut non solum semel nubere possent, sed etiam iterum ac tertio, quinetiam toties quoties laicis licitum esset? Non enim  solo primi eius matrimonii tempore, sed omni prorsus tempore perfectio uite, secundum illud Apostoli, consistit in caritate, non autem in castitate.

XXX. Priusquam tamen acrius Datium absurdis eiusmodi consectariis urgeamus, percommodum profecto ac perutile erit luculenter explicasse, quemadmodum perfectio uite spiritualis, secundum rei ueritatem, atque secundum apostoli Pauli sententiam, consistat in caritate. Preclare autem Bellarminus De membris Ecclesie militantis libro secundo, qui est De monachis, capite secundo, sic docebat: »Sunt autem hoc loco adnotanda quedam. Primum illud est ueram perfectionem in caritate consistere. Perfectio enim uniuscuiusque rei in eo posita est ut fini suo ultimo quam arctissime coniungatur. Finis autem hominis Deus est: caritas uero maxime unit hominem cum Deo, iuxta illud prime Ioannis quarto; Qui manet in caritate, in Deo manet, et Deus in eo; et ad Colossenses tertio; Charitas est  uinculum perfectionis, id est uinculum quod, ligans hominem cum Deo, hominem reddit perfectum uel  uinculum quod, ligans et continens in homine omnes uirtutes, hominem reddit perfectum. Ut enim spiritus humanus ligat et continet omnes humores et partes, alioqui dilapsuras, ita Spiritus sanctus, inhabitans corda nostra per caritatem, continet omnes uirtutes, alioqui facile dilapsuras. Quod etiam idem Apostolus ostendit, cum ait prime ad Corinthios XIII: Charitas patiens est, benigna est, et que sequuntur. Itaque Ireneus libro quinto, ante medium, exponens illud Apostoli prime ad Thessalonicenses ultimo: Ut integer spiritus uester et anima et corpus conseruetur, dicit, hominem perfectum tribus constare, corpore, anima, et Spiritu sancto inhabitante per caritatem. Ut enim, si desit ei corpus uel anima, erit imperfectus in genere nature, ita, si desit caritas, erit imperfectus in genere moris. Quo modo locum illum  Pauli intelligunt etiam fere omnes Greci, Chrysostomus, Theodoretus, Oecumenius, Theophylactus, et cum eis Hieronymus in epistola ad Hedibiam, questione ultima. Denique, quod caritas sit Christiana perfectio, ex eo patet quod ad eam omnia referuntur. Matthei XXII: In his duobus mandatis uniuersa Lex, etc., et prime ad Timotheum I: Finis precepti caritas.«

XXXI. Subinde uero sic etiam prosequitur: »Nota secundo, ex beato Thoma in opusculo De perfectione, quatuor esse gradus caritatis, proinde etiam quatuor esse gradus perfectionis. Dicitur enim perfectum id, cui nichil deest in ordine ad aliquem finem. Quare non repugnat, aliquid esse perfectum, et imperfectum, si comparetur ad diuersos gradus, seu etiam fines.«

XXXII Hos igitur etiam gradus seu fines ille assignat. Sed quoniam primus ad ullam creaturam, secundus autem ad presentem hominis uitam non  pertinet; eos ego propterea pretermitto, meque ad tertium et quartum recipio. »Tertius gradus est  diligere Deum, non quantum est diligibilis, nec quantum potest creatura quelibet absolute diligere, sed quantum potest creatura mortalis, que a se remouit omnia diuini amoris impedimenta, et totam se Dei obsequio consecrauit. Qui in hoc gradu uersantur, imperfecti sunt respectu beaturum, sed perfecti respectu aliorum hominum, etiam iustorum et piorum.«

XXXIII. Et rursus: »Quartus gradus est  diligere Deum, non quantum est diligibilis, non quantum potest creatura uel absolute uel in hac uita diligere, sed tamen ita ut nichil eque aut magis quam Deum diligat, id est, nichil admittat contrarium dilectioni. Et hic gradus preceptus est omnibus, et quandam habet perfectionem, licet respectu superiorum sit imperfectus. Unde prime Ioannis secundo dicitur: Qui seruat uerbum eius, uere in hoc caritas Dei perfecta est. Et tamen Matthei  19, Dominus ei, qui dicebat se omnia precepta seruasse, ait: Si uis perfectus esse, uade, uende omnia, etc. Loquitur enim Ioannes de isto quarto gradu; Dominus autem de tertio.«

XXXIu. His ergo per nos item premonitis, si nunc queramus quo sensu Ambrosius opinione Datii asseruerit, perfectionem uite, non in castitate, sed caritate consistere, secundum illud apostoli Pauli testimonium, pro caritatis uirtute, quin etiam uirtutum regina, tam luculentum et palmare, non aliud profecto respondere posset Datius quam locutum esse Ambrosium de uite perfectione unicuique homini ad eternam salutem necessaria, et propterea locutum etiam esse de caritate secundum eam tantummodo perfectionem quam Bellarminus proxime in eo quarto gradu collocabat. Certe autem ita prorsus eumdem illum Apostoli locum probati etiam interpretes communi consensu exponunt, nec aliter eum ipsemet etiam exposuit Ambrosius,  tam in Commentario  quam libro quarto, epistola 33, prope finem, ad uirginem sacram scribens Demetriadem. Si ergo Ambrosius ex eo Apostoli loco, in eum, quem Datius dicebat, modum argumentatus fuisset, non aliud profecto perfectionis genus in sacris Testamenti Noui ministris necessarium esse supposuisset quam quod in unoquoque laico necessarium esset constat, ut eternam salutem assequatur. Nisi enim hoc ille supponebat, risu profecto et cachinnis dignissimum fuisset tale ipsius argumentum; quippe cui promptissime atque inuincibiliter responderi poterat, altioris ordinis quam laicorum esse perfectionem talium ministrorum, eamque, non in sola quidem castitate, sed in caritate simul et castitate consistere, sicut in caritate simul et uirginitate citra dubium consistit; et sicut ipsiusmet Datii confessione  post prime illorum ministrorum uxoris obitum, in caritate simul cum castitate, siue cum abstinentia in posterum ab officii coniugalis usu, consistit. Pro primo igitur illo sacrorum Noui Testamenti ministrorum, matrimonio ratio illa, ex eo Apostoli testimonio desumpta, nichil prorsus ualet, nisi eorum perfectio interim supponatur ordinis esse non altioris quam sit perfectio laicis etiam omnibus ad eternam salutem necessaria. Atqui nichil tale, ne interim quidem, supponitur ab Ambrosio, a quo certe supponitur oppositum, sicuti iam uidimus e numero 12 ad multos alios subsequentes. Non igitur credi par est eum ita fuisse argumentatum, sicut ei Datius ascribebat; et hac quidem in parte fatuus, et ineptus, et sibimet ipsi parum constans.

XXXu. Ecquis uero sane mentis preterea credat, Ambrosium eo fuisse animo ut talem illam pro sacerdotibus uxoratis auderet pronuntiare legem, que  sanctorum apostolorum sacrique concilii primi ecumenici Niceni decretis aduersaretur? Ac sacrorum quidem ministrorum celibatum ab ipsismet apostolis prescriptum fuisse, testimonio nobis esse possunt canones ipsi apostolorum, a Clemente primo papa recitati. Eorum enim uigesimus septimus sic habet: »Innuptis autem, qui ad clerum prouecti sunt, precipimus ut, si uoluerint, uxores accipiant; sed lectores cantoresque tantummodo.« Bene autem Bellarminus libro primo De clericis, capite 19, posteaquam hunc canonem recitasset, sic adiecit: »Quod autem de lectoribus et cantoribus dicitur, idem de aliis minoribus ordinibus intelligitur; cum sit omnium eadem ratio.« Quocirca etiam uice uersa secundum sanam canonis huius intelligentiam ministris omnibus innuptis, et ad sacros ordines promotis uetitum erat uxores accipere. Atque huic quidem intelligentie quam optime congruit superior eorumdem apostolorum canon sextus, quo sic precipiebatur:  »Episcopus, uel presbyter, uel diaconus, uxorem suam ne eiiciat religionis pretextu. Sin autem eiecerit, segregetur: et, si perseueret, deponatur.« Hoc enim canone agebatur de episcopis, presbyteris et diaconis qui ante ordinationem duxissent uxores, quique sollicite atque religiose cauere propterea deberent, ne illis in posterum uterentur. Ne igitur pretextu religionis huius, siue cautele, ceteroqui ob legem celibatus necessarie, deponerent earum curam, nec eas interim alerent, ceteraque ad uictum necessaria suppeditarent, conditus est hic ipse canon ut sapienter uiri docti preci e affirmarunt, quorum multos enumerat etiam Seuerinus Binius tomo primo Conciliorum a semetipso editorum, siue in suis ad eumdem canonem notis. In eamdem porro sententiam nobis etiam Calixtus astipulatur papa primus, qui Romanam Ecclesiam rexit ab anno Domini supra ducentesimum uigesimo primo, usque ad uigesimum sextum. Is enim apud  Gratianum distinctione 27, cap. Presbyteris, ita inquit: »Presbyteris, diaconis, et subdiaconis et monachis concubinas habere seu matrimonia contrahere penitus interdicimus; contracta quoque matrimonia ab huiusmodi personis, disiungi, iuxta sacrorum canonum definitiones, iudicamus.« Bene siquidem Gregorius de ualentia in libro De celibatu, capite 3, inter alios theologos sic obseruat ad hunc locum: »Quo loco, cum Calixtus canones sacros antiquiores se ipse etiam antiquus pontifex ad eam rem citet, argumento id est, hanc legem celibatus esse apostolicam.« Id ipsum uero satis aperte colligitur etiam e sacrorum conciliorum, ac Romanorum pontificum, et ueterum Patrum testimoniis, que catholici doctores aduersus hereticos pro eodem celibatu collegerunt, ac nominatim Bellarminus libro primo De clericis, capite 19. E quibus quidem testimoniis unicum illud in presenti producere placet, quod est concilii Carthaginensis, ut communius  numeratur, secundi, de quo Baronius, ad annum Christi trecentesimum nonagesimum septimum, et Binius, tomo primo Conciliorum, pagina 541, id affirmans celebratum tempore Celestini primi pape  et a Leone papa quarto comprobatum, capite De libellis, distinctione uigesima. Eius enim concilii uerba hec erant, canone 2: »Omnibus placet ut episcopi, presbyteri, diaconi, uel qui sacramenta contrectant, pudicitie custodes, etiam ab uxoribus se abstineant, ut, quod apostoli docuerunt, et ipsa seruauit antiquitas, nos quoque custodiamus.« En igitur pro sacrorum celibatu ministrorum uidemus legem a sanctis apostolis sancitam, itemque antiquitus seruatam.

XXXuI. Progressu tamen temporis non defuere qui a ueteri et apostolica illa disciplina nonnichil declinauerint, et in Ecclesia nominatim orientali. Quamobrem nonnulla etiam eiusdem Ecclesie concilia  uariis uicissim decretis eamdem disciplinam in usum reuocare studuerunt.

XXXuII. Concilium in primis se nobis offert Ancyranum, siue in ciuitate Ancyra, in prouincia Galatie congregatum, anno Domini trecentesimo decimo quarto; eique octodecim episcopi, et perinsignes  interfuerunt; sicut et postea eorum multi concilio Neocesariensi, plerique autem Niceno, de quibus conciliis proxime dicemus. Cum igitur Ancyranum illud concilium uarios sanciuisset canones pro recipiendis ad catholicam communionem iis qui propter Maximini tyranni persecutionem a fide catholica defecerant, tum uero canone nono  ita decreuerunt, ut Baronius ad eum ipsum annum artic. 88, his exprimit uerbis: »Lapsis igitur eiusmodi remediis impartitis, de ecclesiastica disciplina incorrupte seruanda Patres alias regulas addiderunt; sed illam in primis que  ad sacros Ecclesie ministros magnopere spectare uidebatur, nempe ut absque uxore celibem uitam ducerent, qua quidem lege  non sacerdotes tantum, sed et diaconi obligati erant ab ipso exordio nascentis Ecclesie; illosque solum diacones ab ea eximi uoluerunt, qui, cum ordinarentur inuiti, fuissent pariter contestati se non posse continentes uiuere, ac proinde ducere uxorem uelle. Qui enim sic reclamasset et nichilominus ordinatus fuisset, quisquis esset huiusmodi, post sacrum diaconatus ordinem uxorem posse ducere, Patres illi consenserunt, sic statuentes  Diaconi, quicunque ordinantur, si in ipsa ordinatione protestati sunt, et dixerunt uelle se coniugio copulari, quia sic manere non possunt; si postmodum uxores duxerint, in ministerio maneant, propterea quod eis episcopus licentiam dederit. Quicunque sane tacuerint, et susceperint manus impositionem, professi continentiam, et postea nuptiis obligati sunt,  a ministerio cessare debebunt.« Hactenus ex eo canone Baronius secundum Dionysii Exigui editionem. Tum uero sic etiam subdit: »Additur in secunda editione  laicam tantum recipientes communionem.« Quibus e uerbis idem Baronius id obseruat: »Nimirum, non cum sacris ministris amplius, sed cum populo extra cancellos communicantes.« Ac demum ita concludit: »Ex his uideas, tum in uniuersa Ecclesia catholica, tum in Oriente, quam firmus atque stabilis assertusque ab omnibus esset sacrorum ministrorum celibatus. Sed de his actum est primo Annalium tomo pluribus.« Ancyrani ergo eius concilii Patres  certam supponebant legem, que sacris in uniuersum ministris usum matrimonii uetaret, queque nichilominus ab episcopo relaxari posset in eum, quem ipsi prescripsere modum, ita ut eis non aliter uti matrimonio liceret.

 XXXuIII. »Post Ancyranum uero  Neocesariense consilium celebratum est. Quoto tamen anno, nescimus; sed quantum coniectura assequi licet, cum iidem prope omnes episcopi qui interfuerunt concilio Ancyrano subscripti pariter habeantur illi quod Neocesaree celebratum est, et inter alios Basilius episcopus Amasee, quem diximus in Persecutione Licinii, que proxime est subsecuta, martyrem occubuisse et recenseatur, plane necesse est affirmare, haud diu post Ancyranum iterum Neocesaree eosdem ferme episcopos conuenisse, antequam Licinius Orientalem Ecclesiam persecutione uexare aggrederetur.« Et pauculis interpositis: »Neocesaree igitur in Ponto, cuius episcopus tunc erat  Longinus, fama celebris, cum Patres illi sanctissimi conuentum agerent, nichil antiquius habuerunt quam sacerdotum uite integritati prospicere. Quamobrem de eorum celibi uita ducenda in primis hec statuerunt   ex prescripto antiqui usus Ecclesie: Presbyter, si uxorem duxerit, ab ordine deponatur; si uero fornicatus fuerit, uel adulterium perpetrarit; amplius pelli debet, et ad penitentiam redigi. Hec ex Dionysii uersione.« Cuius quidem decreti  hac ego interpretor fuisse causam, quod nonnulli ex iis diaconis, quibus in concilio Ancyrano permissa fuerat nubendi facultas, huius facultatis exsecutionem reseruarent in illud etiam tempus quo sacerdotium accepissent. Hoc ergo ii Patres tanto indecorum ordini iam suscepto iudicarunt, ac proinde talia illorum matrimonia uetuerunt.

XXXIX. His tamen conciliorum prouincialium decretis, quibus aliquid e uetere illa et apostolica sacrorum ministrorum disciplina remittebatur, contenti non fuerunt trecenti decem et octo Patres illi qui anno trecentesimo uigesimo quinto Niceum in Bithynia conuenerunt ad sacrosanctam ecumenicam  synodum. Quippe ministris eiusmodi non permittentes habitationem cum uxoribus, simul etiam illis omnibus matrimonii celebrationem usumque unanimes negarunt. Synodi profecto illius canon tertius sic ad uerbum se habet: »Interdixit per omnia magna synodus non episcopo, non presbytero, non diacono, nec alicui omnino qui in clero est, licere subintroductam habere mulierem, nisi forte aut matrem, aut sororem, aut amitam, uel eas tantum personas, que suspiciones effugerunt.« Quidni uero nos item ad hec uerba simul cum Bellarmino libro primo De clericis capite 19, hunc in modum argumentemur? »Nulla uxoris mentio fit; que tamen primo loco poni debuit, si cum ea habitare liceret. Item, cur prohibetur clericis cohabitatio mulierum, si uxorati esse possunt? Nonne uxores ancillas habere possunt in eadem domo?« Quidni rursus argumentemur una cum eodem postea capite uigesimo prope finem: »Quomodo coheret illa narratio de  Paphnutio cum canone tertio concilii Niceni, ubi prohibetur episcopis, presbyteris, diaconis, ne ullam domi mulierem habeant, preter matrem, sororem, amitam.« Hec ipsa nimirum Bellarminus hoc demum capite opponebat argumento, quod erat huiusmodi: »Argumentum quintum et ultimum Caluini sumitur ex Historia Socratis, libro primo, capite 8, et Sozomeni libro primo, capite 22, ubi dicunt quod, cum Nicenum concilium legem ferre uellet, ne liceret clericis cum uxoribus suis dormire, surrexit Paphnutius confessor, et synodus tota in eius sententiam iuit, et continentiam ab uxore in arbitrio cuiusque reliquit.« Ut igitur Bellarminus hoc argumentum refellat, ante omnia premittit id quod ambo nichilominus ii scriptores Greci ultro concedebant. »Nam uterque auctor  in eodem loco testantur, Paphnutium adiecissse, bonum sibi uideri ut, secundum antiquos canones, prohibeatur clericis ne post ordinationem ullo modo uxores ducant, sed solum permittantur uti illis  quas ante ordinationem acceperunt.« Subinde uero multis et magni momenti argumentis eosdem illos auctores ostendit non esse fide dignos in hac narratione, quam ceteroqui, ut uidimus, contendit eodem illo tertio Niceni concilii canone refelli. Talem uero illorum narrationem iisdem ferme argumentis egregie confutarunt etiam Gregorius de ualentia in libro De celibatu, capite 6, in responsione, uidelicet ad decimum tertium argumentum, et Baronius tomo tertio Annalium, ad annum trecentesimum uigesimum quintum, articulo 148 et sequentibus; sed hic in eo quidem preterea singularis, quod articulo 151 suam tertii eius canonis Niceni expositionem confirmauit sancti Basilii Magni testimonio, ex ipsius epistola 17 ad Paregorium carptim deprompto, et ita sane ad presens institutum, per alias etiam sui partes, a Baronio pretermissas, accommodato pariter ac opportuno ut eam ego integram hoc recitare loco statuerim. Ea uero, secundum Parisiensem  anni 1603 editionem, pagina 1040, sic ad uerbum se habet: »PAREGORIO presbytero BASILIUS. Legi litteras tuas magna cum animi lenitate, admiratusque sum quomodo coneris rebus incurabilibus longis mederi sermonibus, cum, breuiter nobis et facile re ipsa satisfacere ualens in illis de quibus accusaris, permanere constitueris. Nec primi, nec soli  sanciuimus non debere mulierculas cohabitare uiris. Lege canonem, a sanctis Patribus nostris in Nicena synodo constitutum, qui manifeste interdixit ne quis mulierculam subintroductam habeat; celibatus autem honestatem suam in eo habet, si quis a nexu mulieris secesserit. Itaque, si quis celibatum nomine tenus professus, re ipsa faciat ea que a coniugatis fiunt, manifestum est quod uirginitatis honestatem nuncupatione quidem illius prestet, uerum interea ab inconuenienti uoluptate non desistat. Tanto facilius admonitioni nostre acquiescere poteras, quanto magis liberum esse te a corporalibus  affectionibus affirmas. Neque enim credo uirum, septuaginta annos natum, cum eiusmodi affectionibus cohabitare muliercule, neque propterea ista determinaui, quod aliquid absurdi designaueris; sed quod ab Apostolo edocti sumus non esse fratri ponendum offendiculum uel scandalum. Scimus autem usuuenire ut, quod a nonnullis recte geritur, aliis in occasionem peccati cedat. Ob hanc causam. Constitutionem sanctorum Patrum secuti, precepimus ut a muliercula separeris. Ut quid igitur chorepiscopum accusas, et ueteris inimicitie mentionem facis? Imo quid nos quoque, quasi aures habeamus delationibus admittendis procliues? Et non magis te ipsum reprehendis, quod a consuetudine muliercule abstinere detractas? Eiice igitur illam ex edibus tuis, et trade in monasterium. Sit illa cum uirginibus, et tu inter uiros ministra, ne nomen Dei propter uos blasphemetur. Donec ista feceris, etiam si innumera per epistolas causeris, nichil efficies; sed otiosus  morieris, dabisque Domino otii tui rationem. Si uero sine correctione tui ipsius ausus fueris sacerdotii retinere functionem anathema eris omni plebi, et, si qui te receperint, per omnem Ecclesiam excommunicabuntur.« Hucusque Basilius ille, doctrina pariter ac sanctitate uere Magnus, et antitistitis nostri Ambrosii perquam familiaris, et anno Christi trecentesimo septuagesimo octauo, ut bene computat Baronius, ex hac mortali ad immortalem ac beatam uitam Kalendis Ianuarii sublatus. Quocirca nulli dubium esse iam debet, quin reuera concilium Nicenum tertio illo canone usum coniugii sacris illis ministris in omne postea tempus uetuerit, necnon etiam deinceps eadem lex communiter usu recepta sit et id quidem conuenienter ad obedientiam et fidem, tam sancto tanteque auctoritatis concilio iustissime debitam.

XL. Quam sanctum uero, quanteque auctoritatis illud esset, uel ex eo sane colligi potest, quod Theodoretus  libro primo Historie, capite 7, narrabat, episcopos describens illos qui eidem concilio interfuerunt, et his quidem uerbis: »Fuit autem numerus episcoporum congregatorum decem et octo supra trecentos. Romanus episcopus, senio confectus, ipse non adfuit; misit tamen presbyteros duos, qui compositioni interessent. Multi tum apostolicis donis excellebant; multi ferebant in corpore suo, iuxta diuum Paulum, inustas notas Domini Iesu. Ex horum numero constabat Iacobum, episcopum Antiochie in Mygdonia, quam uocant Syri et Assyrii Nisibin, mortuos suscitasse, et uite restituisse, aliaque fecisse innumerabilia miracula; quibus in Historia, que Philotheos inscribitur, separatim expositis, non putaui hac in narratione locum futurum. At Paulus episcopus Neocesarie  rabiem Licinii senserat; debilitatas enim gerebat manus ambas, contractas candente ferro, et correptis enectisque articulorum  mobilibus neruis. Aliis oculi dexteri effossi erant, aliis dextera eneruata brachia; in quibus et Paphnutius Aegyptius conspiciebatur. Et, ut breui absoluam, cernere illo in conuentu erat populum quemdam Christi testium.« Hactenus Theodoreti uerba. Paphnutius ille porro  non alius erat quam qui paulo ante a Socrate ac Sozomeno memorabatur, et cuius item mentio habetur in sancti abbatis Antonii uita per sanctum Athanasium conscripta, nec non etiam in Martyrologio Romano, et in adiectis Baronii notationibus ad undecimam Septembris diem. De quo preterea Ruffinus Aquileiensis, libro primo, capite 4, ita scriptum reliquit: »Quem Constantinus  in tanta ueneratione et affectu habuit ut sepius eum, intra palatium euocatum, complecteretur, et oculum illum, qui in confessione fide euulsus fuerat, auidioribus osculis demulceret.« Atque quidem intelligamus par est, ab hoc Paphnutio  omnino diuersum esse Ierosolymitanum illum episcopum, cuius item oculum pro catholica fide a persecutoribus erutum, Constantinus sepe osculabatur, ut superiori capite 59, numero 2, sanctus nobis affirmabat Gregorius papa septimus. Quod si forte Niceno concilio hic etiam episcopus interfuit, non alius profecto nomine fuit quam Macarius. Inter eos enim prouincie Palestine episcopos, qui eidem interfuerunt concilio, primus subscripsit Macarius Ierosolymitanus. Tali autem pro Macario coniecture non mediocriter hec etiam suffragantur; quod Ecclesiam ille Ierosolymitanam, uir dignus beatitudine nominis sui, et multiplicibus bonis ornatus , rexit ab anno supra trecentesimum duodecimo usque ad trigesimum primum, quod etiam interim »eius hortatu loca sancta a Constantino   et Helena expurgata, et sacris basilicis illustrata sunt,« ut in Martyrologio Romano habetur, die Martii decima, quod preterea »semper Ario ab exordio nascentis eius heresis acerrime restitit,« ut in notationibus ad eumdem diem bene probat Baronius; quodque tandem iure merito credi possit non minus iis etiam restitisse persecutoribus, a quibus fideles per uaria illa supplicia tentati, et ad defectionem sollicitati proxime fuerant. Sed hinc ad Niceni concilii auctoritatem reuertamur.

XLI. Illud autem pro certo et indubitato supponimus fuisse generalium conciliorum primum et a Romano pontifice approbatum, ut Bellarminus accurate docuit, libro primo De conciliis, capite 5. Quocirca simul etiam, tanquam e fide catholica certissimi, supponimus errare non potuisse, nec in fide nec in moribus, ut in uniuersum pro omnibus eiusmodi conciliis egregie idem disseruit Bellarminus libro secundo De conciliorum Auctoritate, capite 2,  multisque aliis subsequentibus. Sed et singularia nobis non desunt pro eodem illo concilio testimonia; et hec quidem pre ceteris: sanctus Athanasius in epistola ad Epictetum  miratur, quomodo aliqui audeant questionem mouere de rebus in eo concilio definitis, cum non possint eiusmodi conciliorum decreta mutari, nisi errando. »Qua igitur  audacia fit ut post tanti concilii auctoritatem disceptationes aut questiones instituant? Quod si ex genere Arianorum sunt, nichil mirum si, que contra ipsos promulgata et scripta sunt, calumniis oppugnent, etc. Sin ex eorum numero sunt qui, cum Orthodoxorum speciem habeant et amplecti uideantur que a Patribus sunt edita, disputando tamen ea subuertere moliantur; nichil aliud faciunt quam proximum portant subuersione luculenta, uerborum pugnis digladiantes, non ad alicuius utilitatem, sed ad ruinam hominum simpliciorum.« Idemque Athanasius in epistola ad episcopos  Africe illud ipsum concilium testatur anathema iis denuntiasse omnibus, qui contraria sue ipsorum confessioni sentirent. »Huic certe concilio  uniuersus orbis assensum prebuit; et quanquam multe habite sunt synodi, huius tamen omnes sunt memores, tum per Dalmatiam, Dardaniam, aliasque insulas, Siciliam, et Cyprum tum per Isauriam, Pamphiliam, Lyciam, et uniuersam Aegyptum et Lybias et plerique in Arabia hanc agnouerunt et admirati sunt, et subscriptione approbarunt, adeo ut, si quis restet ex Ariana radice progerminante amaritiem  per ista ipsa scripta abscissi reiectique comperiantur. Sufficiunt igitur ea, que Nicee confessa fuere satisque per se uirium habent, quemadmodum superius diximus, tum ad subuersionem impii dogmatis, tum ad tutelam utilitatemque ecclesiastice doctrine.« Et paulo post: »uerbum illud Domini per ecumenicam Nicee synodum in eternum manet.«  Nonne uero ipsemet etiam Constantinus imperator apud Eusebium libro III, de ipsius uita, epistolam scribens ad Ecclesias, eiusdem concilii decreta disertissime appellabat »celestia mandata?« In eamdem porro sententiam sanctus etiam Gregorius Nazianzenus oratione in Athanasium affirmare non dubitauit, »ad concilium generale Nicenum episcopos a Spiritu sancto congregatos esse.« Sanctus etiam Cyrillus, libro I De Trinitate, decretum eiusdem concilii appellauit »diuinum et sanctissimum oraculum.« Quocirca sanctus etiam Basilius, epistola 78, docebat, suspectis de fide proponenda esse Niceni concilii decreta; inde siquidem appariturum heretici ne illi sint, an catholici. Sin autem aliquos etiam huc addere uelimus etate Ambrosii posteriores sanctus profecto pontifex Leo primus, in epistola 78, ad Leonem Augustum precise asseruit non posse in Catholicorum numero computari eos qui Niceno concilio resisterent et in epistola 53 ad  Anatholium, et 54 ad Martianum imperatorem, Niceni concilii canones per sanctum Spiritum esse ordinatos. Sic etiam sanctus Gregorius Magnus, libro primo, epistola 24 eo usque processit ut scriberet: »Quia corde creditur ad iustitiam, ore autem confessio fit ad salutem sicut, sancti Euangelii quatuor libros, sic quatuor concilia suspicere et uenerari me fateor; Nicenum scilicet, in quo peruersum Arii dogma destruitur; Constantinopolitanum quoque, in quo Eunomii et Macedonii error conuincitur; Ephesinum etiam primum, in quo Nestorii impietas iudicatur, Chalcedonense uero, in quo Eutychis Dioscorique prauitas reprobatur, tota deuotione complector, integerrima approbatione custodio, quia in his, uelut in quadrato lapide, sancte fidei structura consurgit, et cuiuslibet uite, atque actionis norma consistit. Quisquis eorum soliditatem non tenet, etiamsi lapis esse cernitur, tamen extra edificium iacet.« Hinc itaque Bellarminus libro  primo De Clericis, capite 1, cum eiusdem concilii testimonium producturus esset prefatus ei sic fuit: »Prodeat igitur, non ex hominibus singulis, sed ex cetibus hominum, concilium primum Nicenum, ecumenicum, uetustissimum, frequentissimum, celeberrimum, cuiusque auctoritas tanta semper apud omnes ueteres fuit ut ab Eusebio, libro I, De baptismo, capite 18, orbis terre concilium appelletur ab Athanasio in epistola ad episcopos Africe, et Leone, epistola 53, ad Anatolium cum oraculis Spiritus sancti; a Gregorio uero, libro primo, epistola 24, cum ipso Euangelio conferatur.« Cum igitur tante foret auctoritatis hoc concilium, cumque sacris illis ministris usum coniugii uetuerit credibile profecto non est Ambrosium illis eumdem permittere usum uoluisse, reque ipsa permisisse.

XLII. Non ego tamen propterea nego defuisse interim aliquos, qui eumdem nichilominus matrimoniorum usum sibi usurpauerint; sed sicut eum sibi  usurpabant contraquam sacrosancta illa ecumenica synodus statuisset; sic eum nego, iterumque nego, illis, uel eiusdem generis aliis permissum ab Ambrosio fuisse. Tales utique ministros Ambrosius absque dubio damnabat, superiore numero 15, neque minus damnasset eos, quos sanctus Epiphanius descripsit imo uero damnauit heresi 59, que est Catharorum. Etenim secundum Parisiensem atque Greco-Latinam anni 1622 editionem, studio et opera Dionysii Petauii emendatam, Epiphanius illic inter cetera sic inquit: »Si quis post baptismum secundam uxorem duxerit; ab illis non amplius admittitur. Quod quidem plane stolidum est.« Et paulo post: »Siquidem, que sacerdotio propter singularem functionis illius dignitatem precipue tributa sunt, ea ad omnes communiter pertinere iudicant. Illud quidem audierunt episcopum irreprehensibilem esse oportere, unius uxoris uirum, similiter et diaconum, et presbyterum Ita enim profecto  se res habet, ut, post Christi in orbem terrarum aduentum, eos omnes, qui secundum priores nuptias mortua uxore alteris sese nuptiis illigarint, sanctissima Dei disciplina reiiciat, propterea quod incredibilis est sacerdotii honor ac dignitas. Atque istud ipsum sacrosancta Dei Ecclesia cum omni prouisione diligentiaque seruat. Quin eum insuper qui adhuc in matrimonio degit ac liberis dat operam, tametsi unius sit uxoris uir, nequaquam tamen ad diaconi, presbyteri, episcopi, aut hypodiaconi ordinem admittit; sed eum duntaxat qui ab unius uxoris consuetudine sese continuerit, aut ea sit orbatus. Quod in dictis leis precipue fit, ubi ecclesiastici canones accurate seruantur. At enim nonnullis adhuc in locis presbyteri, diaconi et hypodiaconi liberos suscipiunt. Respondeo non illud ex canonis auctoritate fieri, sed propter hominum ignauiam, que certis temporibus negligenter agere ac conniuere solet ob nimiam populi multitudinem, cum scilicet qui ad eas se functiones applicent, non facile  reperiuntur. Quod ad ipsam quidem Ecclesiam attinet ea, utpote a sancto Spiritu bene ordinata atque constituta, quod decentius est omnibus in rebus considerans, ei rei studere potissimum instituit, ut que diuino numini ministeria prestantur, nulla re, quoad fieri potest, distrahantur, utque spiritalia omnia officia quam optima letissimaque conscientia gerantur. Hoc igitur dico, propter subitas functiones atque officia conuenire, ut presbyter, ac diaconus, et episcopus Deo penitus uacet. Nam si illis etiam qui e populo sunt, idipsum Apostolus precipit, ut  ad tempus uacent orationi, quanto id magis sacerdot iprescribit? Nimirum nullis ut impedimentis auocetur, quod in spiritualibus secundum Deum negotiis, in ipso usu sacerdotii administrationeque ferietur.« Hucusque sanctus Epiphanius; et hic quidem sancto Ambrosio contemporaneus, ut e Baronii Annalibus intelligi datur, Ambrosius enim Ecclesiam Mediolanensem  rexit ab anno supra trecentesimum septuagesimo quarto usque ad nonagesimum septimum. Epiphanius autem ab anno seculi eiusdem septuagesimo usque ad quadringentesimum circiter secundum Ecclesiam rexit Constantie, siue Salamine, urbis in Cypro primarie. Quin etiam hic ipse nobis eo etiam precipue memorandus est titulo, quod anno trecentesimo octogesimo secundo  quod eo, inquam, anno citra dubium interfuit concilio Romano, sub Damaso papa celebrato, cui pariter Ambrosius citra omnem controuersiam interfuit, et cuius mentionem nobis faciebat Bellarminus, superiori numero 27. Quo quidem in concilio Romano  prohibitum est etiam ex prescripto Niceni canonis ne ante horam tertiam diebus festis misse canerentur;  aliis uero diebus a media hora quarta usque ad nonam facere liceret, ut hinc etiam intelligamus, quantopere alienus ab eo fuerit Ambrosius, ut pro clericis coniugatis aliquam conderet legem Niceno canoni aduersantem.

XLIII. Quod si quis fortasse adhuc heret hac de re dubius Ambrosium ipsum audiat, ac dubitare iam tandem erubescat. In Premio quidem libri primi De fide sic ille ad Gratianum Augustum scribebat: »Petis a me fidei libellum sancte imperator, profecturus ad prelium. Nosti enim fide magis imperatoris quam uirtute militum queri solere uictoriam. Nam et Abraham trecentos decem et octo duxit ad bellum  et ex innumeris trophea hostibus reportauit. Signoque Dominice crucis et nominis, quinque regum uictriciumque turmarum subacto robore, et uultus est proximum, et fratris filium meruit et triumphum.« Et paulo post, concilium indicans Nicenum: »De conciliis id potissimum  sequar quod trecenti decem et octo sacerdotes, tanquam Abrahe electi iudicio, consona fidei uirtute uictores, uelut tropheum toto orbe subactis perfidis extulerunt, ut mihi uideatur hoc esse diuinum quod eodem numero in conciliis fidei habeatur oraculum quo in Historia pietatis exemplum« Et eodem postea libro, capite nono: »Accepisti, sancte imperator, eos, qui talia asserunt  iure damnatos, non humana industria, non compositione aliqua, sed recenti decem et octo, ut supra dixi, episcopi ad concilium conuenerunt. Sed ut in numero eorum per signum sue passionis et nominis Dominus iehsu suo probaret se adesse concilio, crux in trecentis, Iesu nomen in decem et octo est sacerdotibus.« Preterea uero etiam in libro De Incarnationis Dominice mysterio, capite 7: »Non enim quod eiusdem substantie est, unus, sed unum est. Nam utique Filium eiusdem cum Patre substantie confitentes in Tractatu concilii Niceni, non  unam personam, sed unam diuinitatem in Patre et Filio crediderunt.« In enarratione pariter De Paschalis celebritatis ratione sic incipit: »Non mediocris esse sapientie, diem celebritatis definire Paschalis, et Scriptura diuina nos instruit, et traditio maiorum qui conuenientes ad synodum Nicenam, inter illa fidei ut uera ita admiranda decreta, etiam super celebritate memorata, congregatis peritissimis calculandi, decem et nouem annorum collegere rationem, et quasi quemdam constituere circulum, ex quo exemplum in annos reliquos gigneretur. Hunc circulum Enneacedecaterida nuncuparunt,« etc. Et aliquanto post: »Nec absurdum arbitror ut inde obseruandi mensis trahamus exemplum, ubi primum Pascha celebratum est. Unde et maiores nostri in Tractatu concilii Niceni eumdem Enneacedecateridem, si quis diligenter intendat, statuendum putarunt, et ipsum mensem Nouorum recte custodierunt, quia in Aegypto hoc primo  mense noua secantur frumenta.« Sed et libro secundo, epistola 13 ad ualentianum Augustum: »Cum iis plane bene conuenit Ariano, qui creaturam Christum dicit, quod etiam gentiles ac Iudei promptissime confitentur. Hoc scriptum est in Ariminensi synodo, meritoque concilium illud exhorreo, sequens tractatum concilii Niceni, a quo me nec mors, nec gladius poterit separare. Quam fidem etiam parens clementie tue Theodosius beatissimus imperator et sequitur et probauit. Hanc fidem Gallie tenent, hanc Hispanie et cum pia diuini Spiritus confessione custodiunt.« Talibus autem Ambrosii de concilio Niceno pronuntiatis illud etiam connumera quod a nobis recitatum iam est superiore numero 18, ac tum planissime constabit quanta ille reuerentia prosecutus fuerit, quamque fideliter et religiose seruare semper uoluerit Niceni concilii Tractatum, siue decreta eius omnia, tam que ad catholicam fidem, quam que ad ecclesiasticam disciplinam  pertinerent; ad quam utique disciplinam pertinebat canon ille, quo sacris illis ministris uetitum fuisse coniugit usum abunde iam probauimus.

XLIu. Attende nunc, quam idoneis et ad intelligentiam commodis Datius uerbis expresserit eam legem, quam somniabat a sancto esse Ambrosio pro sacerdotibus uxoratis pronuntiatam. Eius utique uerba hec erant: »Ideo lex concedit sacerdotes semel uirginem uxorem ducere, sed coniugium non iterare. Si autem, mortua prima uxore, sacerdos aliam duxerit, sacerdotium amittit.« Hec igitur ut ad purum et sincerum intelligantur, hunc ego in modum disseruerim. Quemadmodum aliud est filios in sacerdotio facere, aliud habere, ut bene Ambrosius etiam nobis, numero 18, in apostoli Pauli Epistola obseruabat; sic etiam sine dubio aliud est uxorem in sacerdotio ducere, aliud habere. Hanc enim sacerdos habere potest ductam prius quam sacerdotio initiaretur, ac preterea sic habere ut  uel ea interim utatur, uel in perpetuum non utatur. Quocirca etiam Greci  secundum Trullanam synodum permittebantur uxorem in usus etiam coniugales habere quidem, si eam, non post, sed ante subdiaconatus ordinem duxissent eademque consuetudo similiter a clero Mediolanensi demum seruabatur Arialdi tempore, ut hoc ipso libro quarto iam uidimus capite 3. Nunc igitur ego quero quinam esset genuinus ac legitimus eius legis sensus. Ex una enim parte uidetur ea sacerdotibus concessisse, ut post sacerdotium etiam susceptum ducere possent uxorem. Sicut enim ea ipsa lege coniugium iterare alteramque post obitum prime ducere uetabatur sacerdotibus qui sacerdotio iam fungerentur, quique propterea contrafacientes deberent amittere sacerdotium, non utique ceteroqui acquirendum postea, sed prius acquisitum, ita etiam uice uersa sacerdotibus ad sacerdotium iam promotis concessum uidebatur ut semel uxorem ducere uirginem possent.  Quod si sacerdotibus hoc ita concedebatur, quidni multo magis concedebatur diaconis et subdiaconis? En igitur ut Ambrosius sacris illis ministris facultatem concessisset longe diuersam, longeque ampliorem illa quam ipsi postea usitarunt. Quod tamen quis credat? Sin autem Datio potius placet, ut credamus, ea lege sacerdotibus ab Ambrosio concessum fuisse ut uxorem ducere solummodo possent ante subdiaconatum, et eo prorsus ordine quem denique nouimus seruatum a Grecis post Trullanam synodum, et a nostris Mediolanensibus Arialdi tempore, negari profecto non potest quin ea lex, talibus concepta uerbis, parum admodum congruat ad huiusmoni sensum, et hanc etiam ob causam censenda uideatur doctissimo Ambrosio indigna.

XLu. Et hactenus quidem sat. a nobis examinatum singillatim sit primarium illud Datii testimonium. Ad illud porro Landulphi Senioris, quod secundo loco sequebatur, siue ad illius potiorem  partem, iam respondimus numero 11. Nunc libenter ab ipso percunctaremur quenam fuerit illa synodus, quam ipse innuebat. Si enim Constantinopolitanam responderet fuisse illam quam Datius expresse nominabat; ergo, sicut Datius, ita etiam ipse pariter in hoc iam conuictus erroris tenetur. Si diuersam fuisse; nonne Datium ipse in hoc errasse fateretur, ipseque nobis primus ostenderet quam parui facienda sit eius auctoritas et historica fides? Nonne pariter diuerse synodi pretextus iisdem ferme omnibus refelleretur argumentis, quibus Constantinopolitane illius synodi pretextus refellebatur?

XLuI. Sensus humanos ad peccandum esse pronos, et presertim propter incontinentiam; et itemque uirginitatem atque castitatem non aliunde quam a Deo haberi posse; absit a me ut hec negem Ambrosio quam optime cognita et comperta fuisse. Atqui ne hoc quidem tantus Ecclesie catholice doctor ignorare poterat quod eiusdem Ecclesie  Patres ac sacri theologi passim et communi consensu docent, hoc est, continentiam esse quidem peculiare Dei donum; sed eam nichilominus in hominis arbitrio et potestate positam esse, si tamen ipse remediis ad eam necessariis, ac diuinitus institutis, et ad usus nostros paratis uti uelit. Qua de re pre ceteris eui nostri theologis ego suaserim ut cardinalis consulatur Bellarminus libro primo De clericis, capite 21, in responsione ad quartum aduersariorum argumentum, et aliquanto copiosius, libro secundo De monachis, capite 31, ubi etiam inter alia multa Patrum testimonia, quibus probatur celibatum esse in potestate nostra, diuine gratie auxilio innixa, uidere licet Ambrosii quoque antistitis nostri testimonium, et his uerbis comprehensum: »Ambrosius, libro III De uirginibus, Dominus  qui sciret, predicandam omnibus integritatem, imitandam paucis, non omnes  capiunt uerbo istud. Et libro De uiduis: Sunt  spadones qui se  castrauerunt propter regnum celorum; sed hoc non omnibus imperatur, sed ab omnibus flagitatur.« Et infra: »Scit Creator omnium, affectus esse uarios singulorum, et ideo premiis uirtutem prouocauit, non infirmitatem uinculis alligauit.« Hactenus Ambrosii uerba. Quibus illico Bellarminus ita subdit: »Hec ille: Ubi uides continentiam omnibus predicari, ab omnibus flagitari, nimirum, si ipsi uelint premia eius consequi.«

XLuII. Ceterum in eo quoque Landulphus ille Senior errabat quod, Grecorum explicans nubendi consuetudinem, his eam uerbis descripsit: »Itaque Greci sacerdotes, Ambrosianum tenentes sententiam, usque hodie sancitum et pro lege habent ut, quando in sacerdotio unguntur, aut uirginitatem exinde promittant, aut uxores in testimonio bonorum uirorum sibi socient.« In hoc, inquam, ille citra dubium errabat, et ipsismet Trullane synodi canonibus, a Bellarmino fidelissime propositis  apertissime refellitur.  Non enim ea tunc peragebant  Greci, quando in sacerdotio ungebantur, sed antequam subdiaconatu initiarentur.

XLuIII. Sed ne in eo quidem immunis ab errore uidetur Landulphus, quod omnes in uniuersum sacerdotes monogamos existimauerit non uiuere sub castitate, sed uxores ita secum deinceps habere, ut iis etiam uterentur; quod tamen falsum est. Etenim secundum sacros canones, et secundum catholicam et sancti Ambrosii doctrinam, in superioribus explicatam, hoc illis uetabatur.

XLIX. Ad Gualuanei Flamme attestationem, numero 5, recitatam, nunc reuertimur, et propria pariter ipsius errata commonstramus. In eo autem primum errauit, quod ea sancti Pauli ad Timotheum et ad Titum moni a male interpretatus est contra perpetuam et communem illam Ecclesie catholice sententiam, quam nos una cum Bellarmino indicabamus,  numero 23, cum alioqui certissima sit ea quoque Tertulliani regula, libro De prescriptionibus aduersus hereticos, capite 17, consignata: »Tantum ueritati obstrepit adulter sensus, quantum et corruptor stylus.« Inde igitur Gualuaneus corrupte ac deprauate, quin etiam contra canones illos apostolicos, quos numero 35 indicabamus, iudicauit, iam inde ab initiis Ecclesie christiane licuisse diaconis, sacerdotibus, et episcopis habere uxores; quibus utique interea uterentur. Hic enim absque dubio erat Gualuanei sensus.

L. Quod item ille a Zacaria, sancti Ioannis Baptiste genitore, ac ueteris Testamenti sacerdote, argumentabatur ad Noui Testamenti sacerdotes; in hoc itidem absque dubio errabat; et in hoc ab ipsomet etiam sancto Ambrosio refellitur, ut iam uidimus numero 15, 20 et 23.

LI. Utrum uero Eribertus ille archiepiscopus  eam reuera  uxorem habuerit, quam Gualuaneus dicebat, nec hoc quidem mihi uerum aut uerisimile uideri potest. Aribertus nimirum ille ad Ecclesie Mediolanensis regimen euectus est anno Domini supra millesimum decimo nono, et in eo perseuerauit usque ad annum postea quadragesimum sextum, sicut ego in Ambrosiane basilice ac monasterii monumentis commemini, numero 213 et 246. Eodem uero illius tempore uiuebant etiam Rerum Mediolanensium scriptores, Arnulphus et Landulphus Senior, sepissime hactenus a nobis in testimonium producti. Eiusdem igitur archiepiscopi gesta luculenter ambo et copiose suis Historiis consignarunt, neque tamen uxoris illius, quam presul ille tunc haberet, mentionem fecerunt ullam; quam tamen cetero qui facere debuissent, ut appareret quanti etiam presulis exemplum sequerentur uxorati per ea tempora sacerdotes, quibus illi unice fauebant, ut sepe iam diximus. De illo autem Sancti Dionysii monasterio Arnulphus libro  secundo, capite undecimo, hec tantum: Sepultus est autem  ad Sanctum Dionysium, ubi elegans fundauerat ipse monasterium. Landulphus autem Historiarum suarum libro secundo, posteaquam per multa capita de gestis eius archiepiscopi scripsisse, sic etiam tradidit capite 32: »Migrauit enim beatus  Heribertus ad Dominum decimo septimo Kalendas Februarii, millesimo quadragesimo quinto, et sepultus est ad Sanctum Dionysium; cuius Monasterium et ecclesiam ipse ad Dei honorem et beati Dionysii exaltans magnificauit, et multis prediis multisque honoribus eam ditando et honorando sublimauit.« Multa uero etiam ego ipse legi, quin etiam exscripsi, publica et authentica eiusdem monasterii documenta, quibus a prima eius institutione  usque ad annum 1164, suis expressa  uocabulis singillatim enumerantur omnia eius bona immobilia, neque tamen iis connumeratam unquam uidi tam singularem illam uineam, proprio Userie nomine appellatam, que monasterio eidem contigua fuisse supponitur, queque propterea etiam eo magis connumeranda uidebatur, si iam tum fuisset in eius potestate. Nondum igitur donata illi fuerat hec uinea, proindeque ne donata quidem illi fuit a muliere que archiepiscopi eius Ariberti uxor esset. Eiusmodi uero documenta mihi, de fide mea sibi iamdudum comperta certissimus, anno 1642, ex eius abbatie archiuo commodauit eminentissimi cardinalis Antonii Barberini abbatis commendatarii tunc procurator, Bernardus Bellonus, Ambrosiane basilice canonicus, cuius mentionem faciebam in eiusdem basilice Ambrosiane monumentis, numero 280, et rursus in dissertatione feci Nazariana, capite 107, numero 12. Ac tria quidem prima generis huius documenta ego ad uerbum recitabo capite subsequenti: reliqua uero sunt huiusmodi. Quartum  nempe est Oberti archiepiscopi nostri priuilegium, eidem monasterio concessum »anno Dominice Incarnationis millesimo centesimo quadragesimo sexto, mense Octobris, indictione decima.« Quintum est priuilegium eidem pariter monasterio ab Eugenio papa concessum, ac »datum uercellis per manum Guidonis, sancte Romane Ecclesie diaconi cardinalis et cancellarii, quinto nonas Martii, indictione decima, Incarnationis Dominice anno millesimo centesimo quadragesimo sexto, pontificatus uero domni Eugenii tertii pape anno tertio.« Sextum est Adriani pape priuilegium, »Datum Laterani per manum Alberti, Sancti Adriani diaconi cardinalis, uicem domni Rolandi, sancte Romane Ecclesie presbyteri cardinalis et cancellarii gerentis, quarto Idus Nouembris, indictione sexta, Incarnationis Dominice anno millesimo centesimo quinquagesimo septimo, pontificatus uero domni Adriani pape quarti anno tertio.« Septimum est Friderici imperatoris  Aenobarbi priuilegium, ita denique subscriptum: »Ego Fridericus, Coloniensis archiepiscopus, et Italici regni archicancellarius, recognoui, anno Dominice Incarnationis millesimo centesimo quinquagesimo octauo, indictione septima, regnante domno Frederico Romanorum imperatore gloriosissimo, anno regni eius septimo, imperii uero quarto, feliciter. Amen. Datum in Runcalia decimoquinto Kalendas Decembris.« Octauum et postremum est Alexandri pape priuilegium, datum Senonis per manum Hermanni, sancte Romane Ecclesie subdiaconi et notarii, secundo nonas Nouembris, indictione decimatertia, incarnationis Dominice anno millesimo centesimo sexagesimo quarto, pontificatus uero domni Alexandri pape tertii anno sexto.« Qui ceteroqui tempore  nobilissima ciuitas hec nostra, miserandum in modum ab ipsomet imperatore Friderico Aenobarbo diruta, suisque ciuibus abire coactis  spoliata, secundum iam annum iacebat. In his igitur omnibus et singulis priuilegiis, eidem monasterio concessis, omnia singillatim enumerantur eius predia et bona immobilia; quin etiam in quarto, quinto, sexto, et octauo nominatim exprimitur »Decima terrarum, que sunt iuxta ipsum monasterium;« neque tamen unquam nominata uel aliquatenus aliter indicata conspicitur uinea illa, Userie nomine insignis. Quocirca ne ad illud quidem usque tempus ea uidetur in eius potestate monasterii fuisse, atque adeo ne donata quidem ab Useria, que Ariberti esset archiepiscopi uxor. Illud etiam his accedit quod neque sanctus Arialdus neque alius quispiam ex eius fautoribus usquam legitur inter innumeras de sacerdotum coniugiis querimonias aliquid unquam innuisse de matrimonio, quo aliquis ex archiepiscopis nostris aliquando illigatus fuisset. Attendantur uero etiam corruptele, quas e Mediolanensi Ecclesia tollere studerent legati apostolici, huc missi, ac nominatim Petrus Damiani cardinalis,  et Anselmus episcopus Lucensis, de quibus presertim dictum est presentis libri Quarti capite decimo. Ee profecto non alie inuenientur esse, quam Simonia  quamque ministrorum archiepiscopo inferiorum incontinentia. Quamobrem archiepiscopus etiam ipse Guido eodem illo capite 10 sic etiam promittebat numero 24: »Nicolaitarum quoque heresim nichilo minus condemnamus; et non modo presbyteros, sed et diaconos, et subdiaconos ab uxorum uel concubinarum fedo consortio nostri studiis, in quantum possibilitas nobis fuerit, sub eodem, quo supra, testimonio arcendos esse promittimus.« Denique uero dicamus etiam de sacris Ecclesie Mediolane sis ministris, qui per hec tempora uxores haberent, non aliter sentiendum uideri quam secundum eas generis huius leges, que per eadem pariter tempora in usu communiter apud Grecos essent, apud quos tamen sancitum erat, et  inuiolabiliter seruabatur, ut episcopi non haberent uxores quibus utique cohabitarent; quemadmodum apertissime testatum iam uidimus numero 24, quibus etiam ea consentiunt que uidebimus infra numero 64. Propter hec igitur presertim argumenta ego sane adduci non possum, ut Gualuaneo  credam, quod sine ullo auctore affirmabat, archiepiscopum illum nostrum habuisse uxorem illam; qua scilicet interim uti possit ita, quemadmodum tunc temporis factitabant inferiores huius Ecclesie ministri.

LII. Sed agamus liberaliter cum Gualuaneo et illi hoc ipsum etiam credamus. Nunquid ergo propterea credendus etiam erit Aribertus uxorem uere habuisse, quia sanctus Ambrosius nubendi facultatem ipsi concesserit, et in hunc precipue finem suis etiam successoribus benedixerit? Aribertus profecto per eadem tempora Simoniam quoque exercebat , neque tamen eius exercende facultatem a sancto Ambrosio acceperat. Quidni ergo similiter a nobis credatur ne nubendi quidem facultatatem ab ipso accepisse sicut ne ab ipso quidem reliquus acceperat clerus ut nos hactenus contendimus? In hac enim corruptela clerum potius uidetur imitatus Grecum, Constantinopolitane illi synodo erratice applaudentem: fortasse uero etiam maiores in ipsa et liberiores progressus fecit, ea fretus lege que libro septimo Capitulorum Caroli Magni et Ludouici Pii imperatorum, capitulo 353, quod est De regulis clericorum, pagina 1116, continetur, et his expressa uerbis: »Clerici castimoniam quoque inuiolati corporis perpetuo conseruare studeant, aut certe unius matrimonii uinculo federentur.« Septem uero ii libri hunc in modum sunt inscripti: »Karoli Magni et Ludouici Pii, christianissimorum regum et imperatorum, Capitula, siue Leges ecclesiastice, et ciuiles, ab Ansegiso abbate et Benedicto  leuita collecte, libri septem.« Sic etiam iidem codice continentur Legum antiquarum, Francofurti edito apud Iohannem et Andream Marinos et consortes, anno 1613. Certe autem imperatoris etiam Ludouici tempore  Simoniaca labes Ecclesiam fedabat Mediolanensem; sicuti presentis libri quarti capite tertio iam uidimus numero quinto. Eodem uero illud etiam profecto pertinet quod tomo secundo Conciliorum antiquorum Gallie, a Iacobo Sirmondo Parisiis anno Domini 1629 editorum, legitur, pagina 431. Ibi enim post synodum Aquisgranensem, anno Christi octingentesimo decimo sexto, Ludouici Pii imperatoris tertio, indictione decima celebratam, recitantur capitula subinde in eiusdem imperatoris palatio condita: et inter hec decimum sextum de episcopis Italie inscriptum, et his conceptum  uerbis: »De episcopis uero in Longobardia constitutis, qui ab his quos ordinabant sacramenta et munera contra diuinam et canonicam auctoritatem accipere uel exigere soliti erant, modis omnibus inhibitum est ne ulterius fiat, quia iuxta sacros canones uterque a gradu proprio, talia facientes, decidere debent.«

LIII. Ut autem ab examinandis eiusmodi scriptorum testimoniis nos expediamus, hoc denique solum in Bernardino Corio superest obseruandum: quemadmodum ille scilicet nullatenus distinxisse uideatur inter habere ac ducere uxorem. Quocirca primum explicans, quid Ambrosius concesserit, his explicabat uerbis: »Concesse loro, che potessero auere moglie uergine.« Subinde uero explicans quemadmodum illis hoc ipsum postea uetitum fuerit, hunc in modum explicuit: »Fu ordinato, che alcun sacerdote, o cherico, non togliesse moglie.« Hinc igitur etiam ille Corii censor, quo suggerente sacra  Indicis congregatio decreuit, hunc ipsum Corii locum emendari oportere, non inepte his itidem uerbis usus est : »Asserit sanctum Ambrosium permisisse sacerdotibus uxorem ducere.«

LIu. Hac tamen rursus data occasione, pretereundum silentio nobis non est quemadmodum sacris ministris ab Ecclesia catholica Romana non tam uxorem ducere quam uxorem ad officia coniugii habere uetitum sit, ut sapienter obseruauit Dominicus Sotus libro septimo De iustitia, questione 6, articulo 2; Bellarminus, libro primo, De clericis, capite 18; Gregorius de ualentia, libro De celibatu, capite 2, et alii. Eiusdem Gregorii uerba sunt hec: »Ut optime attigit Sotus,  oportet prohibitum esse ne quis post ordinationem uxorem ducat, propter ipsum actum contrahendi et ducendi, quia prohibitum est ne quis post ordinationem  matrimonio utatur. Non enim his qui sunt in sacris ordinibus matrimonio interdicitur uxorem [habere] , sed propter usum certe ipsius matrimonii, qui uidetur minus dignitatem atque officium hominum sacratorum decere, sicut postea ostendemus.« Et in eamdem sententiam Bellarminus hec item: »Matrimonium non pugnat cum ordinibus ratione essentie sue, sed ratione officii seu exercitii coniugalis. Si enim Deus prohibuisset sacerdotibus coniugium, certe prohibuisset propter actum coniugalem, qui hominem reddit totum carnalem, et ineptum ad diuina; necnon propter sollicitudinem domus et liberorum, que plurimas parit distractiones; non autem propter solum sacramentum coniugii, uel propter contractum matrimonii, qui celebratur solo consensu animorum, et est res breuissima et honestissima.«

Lu. Sed tempus iam est ut ab eiusmodi criminatione  in eos historiographos collecta transitum faciamus letiorem ad nonnullos alios cause nostre fautores, et ad sanctos presertim Hieronymum et Augustinum, sancto Ambrosio contemporaneos, et in eius libris uersatissimos, necnon etiam ecclesiasticarum Mediolani rerum peritos, a quibus nemo propterea prudens crediderit ignorari potuisse, sanctusne Ambrosius legem illam sanxerit pro Grecorum uel nostratum sacerdotum matrimoniis, et an ea siue Mediolani, siue in Grecia, deinceps ab ipsis usitarentur.

LuI. uide autem quam multa nobis Hieronymus suppeditet in epistola 50 ad Pammachium, siue in Apologia pro suis aduersus Iouinianum libris. Non procul enim ab initio hec in primis habet: »Si seculi homines indignantur in minori gradu se esse quam uirgines, miror clericos et monachos et continentes id non laudare, quod faciunt. Castrant se ab uxoribus suis, ut imitentur uirginum castitatem; et  id ipsum uolunt esse maritatas, quod uirgines? Aut iungantur itaque uxoribus suis, quibus renuntiauerant; aut, si se abstinuerint, etiam tacentes confitebuntur melius esse quod nuptiarum operi pretulerunt.« Et aliquanto post: »Ecce perspicue nuptias diximus concedi in Euangelio; sed tamen easdem, in suo officio permanentes, premia castitatis capere non posse. Quod si indigne accipiunt mariti, non mihi irascantur, sed Scripturis sanctis, imo episcopis et presbyteris, et diaconis, et uniuerso choro sacerdotali et leuitico, qui se nouerunt hostias offerre non posse, si operi seruiant coniugali.« Denique uero prope finem epistole: »Apostoli uel uirgines, uel post nuptias continentes, episcopi presbyteri, diaconi, aut uirgines, eliguntur, aut uidui, aut certe post sacerdotium in eternum pudici.« Hec in ea epistola Hieronymus.

LuII. Ecce uero nobis etiam quid ille rursus prope initium libri aduersus uigilantium: »Proh  nefas  episcopos sui sceleris dicitur habere consortes; si tamen episcopi nominandi sunt qui non ordinant diaconos nisi prius uxores duxerint, nulli celibi credentes pudicitiam, imo ostendentes quam sancte uiuant, qui male de omnibus suspicantur, et nisi pregnantes uxores uiderint clericorum, infantesque de uuluis matrum uagientes, Christi sacramenta non tribuunt. Quid facient Orientis Ecclesie? Quid Aegypti, et sedis apostolice? Que aut uirgines clericos accipiunt, aut continentes; aut, si uxores habuerint, mariti esse desistunt.« Quem postea locum suis illustrans scholiis Marianus uictorius, hec habebat: »Ex hoc loco patet sancti Hieronymi tempore etiam Oriente celibes fuisse sacros Ecclesie ministros, et non coniugatos, ut dicitur; et Grecos post id tempus, spretis canonibus, nuptias sacris ministeriis miscuisse. Que res etiam a sancto Basilio asseueratur, ut in epistola ad Gregorium . Hoc ipsum asserunt etiam Eusebius libro primo De demonstratione euangelica, Maximus in responsis ad Thalasii Questiones, Ephrem Syrus in epistola quadam ad monachum qui dicebat melius esse nubere quam uri, item Epiphanius contra Catharos, et alii.« Hactenus Marianus uictorius.

LuIII. Quid autem uetat quominus inter illas apostolice sedis Ecclesias computatam interpretemur etiam esse Mediolanensem, siue quia hec secundum Hieronymi sententiam uere fuerit ex illis una, siue saltem quia hec simul cum antistite suo Ambrosio in re tam graui, tamque solemnibus firmata decretis, nullatenus a sedis apostolice iudicio ac mandatis dissenserit? Quanti profecto Ambrosius eam sedem fecerit, uel ex eo loco apertissime dignoscitur, quem hoc ipso libro quarto innuebat Petrus Damiani, capite 10, numero 13, et Arnulfus, capite 17, numero 4, quique continetur eiusdem Ambrosii libro tertio De sacramentis capite 1. De  consuetudine ibi disserebat lauandi baptizatorum pedes, Mediolani communiter eo tempore usitata, cum inquit: »Non ignoramus quod Ecclesia Romana hanc consuetudinem non habeat, cuius typum in omnibus sequimur et formam. Hanc tamen consuetudinem non habet, ut pedes lauet. uide ergo, ne forte propter multitudinem declinarit. Sunt tamen qui dicant et excusare conentur, quia hoc non in mysterio faciendum est, non in baptismate, non in regeneratione, sed quasi hospiti pedes lauandi sunt. Aliud est humilitatis, aliud sanctificationis. Denique audi quia mysterium est et sanctificatio. Nisi lauero tibi pedes, non habebis mecum partem. Hoc ideo dico, non quod alios reprehendam, sed mea officia ipse commendem. In omnibus cupio sequi Ecclesiam Romanam, sed tamen et nos homines sensum habemus. Ideo, quod alibi rectius seruatur, et nos recte custodimus.« Hactenus Ambrosius. Quem quidem locum examinans Baronius in eiusdem sancti Ambrosii uita, ad annum Christi  trecentesimum octuagesimum quartum, in hec uerba disseruit: »Ceterum, ut aliquid obiter dicamus de eo quod spectat ad ieiunium Sabbati, et alios aliquos ritus ecclesiasticos, etsi diuerso modo ab usu Romane Ecclesie eos Ambrosius obseruauit, id quidem non eo animo fecit, quasi, suos tantum probans, illos despiceret. Audi quid ipse profiteatur, cum de ea re agens  hec ait: »Non ignoramus quod Ecclesia Romana hanc consuetudinem non habeat  cuius typum in omnibus sequimur et formam.« Et paulo post: »In omnibus cupio sequi Ecclesiam Romanam, etc. Eiusmodi enim rituum uarietates, modo catholice fidei et caritatis unitas retineatur, et Sancta Romana Ecclesia, apostolica sedes, ut mater et magistra omnium Ecclesiarum cognoscatur, nichil impediunt quominus omnes simus in Christo.«

LIX. Certe autem, uice in contrarium uersa, sacrum  Noui Testamenti ministerium non erat eiusmodi, ut Ambrosio uideri posset alibi rectius quam in Ecclesia Romana seruatum, utque propterea recte ab ipso aliter quam in illa custodiri posset. Alibi enim  illud una cum matrimonii usu seruabatur, sed contra sacros apostolorum et Niceni concilii canones, contra singularem illam tanti ministerii prestantiam et sanctitatem, contra communem sanctorum Patrum consensum, ac denique contra ipsius Ecclesie Romane sedisque apostolice mandatum. A qua quidem Ecclesia et sede quicunque dissentit, »non est re uera catholicus, quemadmodum beatus ait Ambrosius,« ut Arnulphus etiam nobis superius profitebatur, capite 17, numero 6, et capite 57, numero 12. Quibus utique uerbis Arnulphus Orationem indicabat Ambrosii de obitu Satyri fratris sui, qua oratione, si non ad uerbum, certe tamen quoad rei ueritatem, axioma illud expressum est. Illic enim de Satyro,  posteaquam diuinitus e maritimo naufragio incolumis enatasset in littus, hec habemus, Ambrosii eiusdem ore commendata: »Aduocauit ad se episcopum, nec ullam ueram putauit nisi uere fidei gratiam; percontatusque ex eo est utrumnam cum episcopis catholicis, hoc est cum Romana Ecclesia, conueniret. Et forte ad id locorum in schismate regionis illius ecclesia erat. Lucifer enim se a nostra tunc temporis communione diuiserat, et, quanquam pro fide exsulasset, et fidei sue reliquisset heredes, non putauit tamen  fidem esse in schismate. Nam etsi fidem erga Deum tenerent, tamen erga Dei Ecclesiam non tenebant; cuius patiebantur uelut quosdam artus diuidi, et membra lacerari. Etenim cum propter Ecclesiam Christus passus sit, et Christi corpus Ecclesia sit, non uidetur ab his exhiberi Christo fides, a quibus euacuatur eius passio, corpusque distrahitur.« Et hec quidem in presenti satis sint e propositis sanctorum  Hieronymi simul et Ambrosii testimoniis.

LX. Quod proxime subsequitur sancti Augustini, hac in urbe ab ipsomet Ambrosio baptizati, testimonium, ex eius secundo de adulterinis coniugiis libro, capite 20, depromptum est. »Istos  qui uirilem excellentiam non putant nisi peccandi licentiam, quando terremus, ne adulterinis coniugiis herendo pereant in eternum, solemus eis proponere etiam continentiam clericorum, qui plerumque ad eamdem sarcinam subeundam capiuntur inuiti, eamque susceptam usque ad debitum finem, Domino ad uuante, perducunt. Dicimus ergo eis: Quid, si et uos ad hoc subeundum populorum uiolentia caperemini? Nonne susceptum caste custodiretis officium, repente conuersi ad impetrandas uires a Domino, de quibus nunquam antea cogitastis? Sed illos, inquiunt, honor plurimum consolatur. Respondemus: Et uos timor amplior moderetur. Si enim hoc multi Dei ministri repente atque inopinanter impositum susceperant, sperantes se illustrius  in Christi hereditate fulgere, quanto magis uos adulteria cauendo uiuere continenter debetis, metuentes non in regno Dei minus lucere, sed in gehenne ignibus ardere? Hec atque huiusmodi eis, ut possumus, dicimus, qui, quoquo modo a se discedentibus, uel propter adulterium dimissis coniugibus suis, alias uolunt ducere, et cum prohibentur, infirmitatem nobis carnis opponunt.« En igitur, quemadmodum Augustini tempore in Ecclesia Latina clerici communiter continentiam profiterentur, et »sperantes se illustrius in Christi hereditate fulgere.« Sicut enim caste uiuendo hic in terris altiorem quam coniugati profitebantur perfectionis gradum, sic etiam in regno celorum precellentiorem beatitudinis gradum exspectare iure merito poterant.

LXI. Supra quadringentesimum autem Christi annum trigesimo Augustinus ad superos abiit, cum alioqui Hieronymus eiusdem seculi uigesimo. Ambrosius  autem superioris seculi nonagesimo septimo precessissent.

LXII. Quo certius autem idipsum pro Ecclesia etiam constet Orientali, ecce nobis alios et idoneos per eadem tempora testes, ac sanctum in primis Gregorium, fidei conuersationis, integritatis et sapientie merito fratrem sancto Basilio dignissimum , et e coniugato episcopum Nyssenum, qui synodo illi adfuerat Constantinopolitane, quam numero 27 celebratam dicebamus anno trecentesimo octuagesimo primo, quique superstes etiam erat nonagesimo quarto. Hic nimirum in libro De uirginitate, capite ultimo, sic inquit: »Quomodo Dei sacerdotio fungeris, qui ad hoc ipsum, ut munus offerres, unctus es? Quomodo hec ipsa Deo offeres, qui legi non obtemperas prohibenti ne sacra impurus faciat? Ac si Deum tibi apparere expetis, quid cause est cur Mosem non audias, qui populo edicit  ut a nuptiis purus sit, qui Dei aspectum comprehendat?«

LXIII. Sanctus etiam Ioannes Chrysostomus ad archiepiscopalem Constantinopoleos cathedram eodem ipso assumptus est anno quo sanctus Ambrosius ad beatam in celis mansionem, atque ad annum usque quadringentesimum septimum superuixit. Homilia uero secunda de patientia Iob hec ille nobis scripta reliquit. »Dixit  unius uxoris uirum, non ea ratione ut id nunc in Ecclesia obseruetur. Oportet enim omni prorsus castitate sacerdotem ornatum esse.«

LXIu. Ad eamdem uero pro clerici Orientalis celibatu sententiam pertinet concilium quoque illud quod idem Chrysostomus Constantinopolitana in urbe celebrauit anno, ut bene computat Baronius, quadringentesimo: et de quo Palladius diaconus in Dialogo de uita eiusdem sancti Chrysostomi abunde scripsit, capite 13 et 14. Inter alia multa sic ille:  »Tertiadecima distributione , uenerunt Constantinopolim Asie episcopi, necessitatum ecclesiasticarum gratia, et nobiscum  remorati sunt, presentibus et aliis episcopis, ex Scythia quidem Theotimo, ex Thracia uero Ammone Aegyptio, et ex Galatia Arabiano, metropolitis omnibus, ac senibus, qui uiginti duorum episcoporum implebant numerum. Conuenientibus autem omnibus, et communicantibus, obseruato Eusebius quidam ualentinopolitanus episcopus congregato concilio, una Sabbati astitit, libellosque tradidit synodo, preposito ut decuit Ioannis nomine, contra Antoninum episcopum Ephesi, septem Capitula continentes.« Hec igitur Capitula Palladius ex ordine singillatim recitat, et inter illa sextum, his expressum uerbis: Quod, cum uxori proprie abrenuntiasset, rursus illi congressus est, filiosque ex ea procreauit. Cumque  deinceps alia narrasset, nonnulla sic etiam adiecit: »Iubent itaque libellum recitari; lectaque sunt memorata Capitula. Postea dicunt Ioanni seniores episcopi: Etsi unumquodque capitulum per se impium est, et undique sacris legibus interdictum, ne tamen uideamur in his que suggesta sunt nobis omne studium ponere, ab eo quod est horribilius dictu, fiat inquisitionis initium. Si enim illud inuentum fuerit uerum, nulla de capitulis reliquis erit controuersia, cum capituli illius radix omnem pre se iniquitatis speciem ferat.« Hec ibi Palladius. E quibus itidem apte opportuneque Baronius ad eumdem annum sic monebat: »Unde et certior fias eorum que superius inculcata sunt, etiam in Orientali Ecclesia coniugatos electos episcopos nonnisi uxore dimissa ordinari solitos, nec amplius ea uti.« Qua de re separatim ego quoque disserebam numero 51 et 52.

LXu. Postremum iam tandem hoc est, ut sententiam nostram, presenti capite comprobatam, eo  etiam confirmemus decreto pontificio, cuius e sancto Ennodio Ticinensi episcopo mentionem faciebamus capite 20, in sancti Laurentii Litte archiepiscopi nostri uita, quam typis anno Domini 1653 edidimus. Eiusmodi decretum auctoritate sancti pape Symmachi conditum fuit anno quingentesimo secundo, et ab archiepiscopo illo nostro promulgatum  illico fuit episcopis suis prouincialibus; eoque tam ipsi quam presbyteri et diaconi iubebantur habere contubernales, tanquam pudicitie sue testes: quam utique pudicitiam clerus etiam Mediolanensis per ea tempora profitebatur, iam inde scilicet e priscis et sancti Ambrosii temporibus perenniter conseruatam. Attente igitur, si placet, caput illud legatur, sicut et cardinalis Baronii Annales ad annum illum Christi 502, articulo 32, et aliquot aliis subsequentibus. Nos interim ex eo decreto hec tantum recitamus: »Nullum ergo sacerdotum, antiquis et modernis legibus obsequentem, nullumque Leuitarum sine bene probata uolumus in quocunque loci manere persona; uel quem substantie exilitas non permiserit habere consortem, ipse concellaneus fiat alterius. Publicum sit apud religiosos omne quod geritur; clandestina repudietur obscuritas; multos habeat actuum conscios, qui Deo debet innocentiam. uideant emuli; quia qui testes adhibet, uult probari:  male deprehensa iudicetur conuersatio, que non optat agnosci.« Et paulo post: »Unde, mansuro cum Dei et redemptoris nostri ordinatione, constituto sancimus, apostolice sedis beati Petri uel presulis eius auctoritate pape subnixi, que uitia desiderat radicitus amputari, ut nullus religiosorum de memoratis ordinibus aliter quam prefati sumus audeat conuersari; uel quicunque presumpserint, cum amissione pudoris honorum damna sustineant. Quomodo grande malum est, dicatam Deo personam salutaribus monitis non parere. Nullus secum extraneas habeat mulieres preter personas canonibus designatas, ne agendo taliter, etiamsi uita sit innocens, damnum opinionis incurrat.« Hec ex eo decreto. Cuius quidem postrema clausula perspicuum est quam bene congruat cum eo Niceni concilii canone, quem numero 39 recitabamus, quamque apte huc etiam illud pertineat sancti Gregorii pape Magni pronuntiatum libro septimo, epistola  39, ad Romanum Defensorem, his uerbis: »Peruenit ad nos quosdam episcoporum, sub pretextu quasi solatii, in una domo cum mulieribus conuersari. Et ideo, ne per hoc aut subsannatoribus iusta obtrectationis detur occasio, aut facilem antiquus humani generis inimicus materiam deceptionis assumat, huius tibi serie preceptionis iniungimus ut strenuum te studeas et sollicitum exhibere. Et si quis episcoporum, quos commissi tibi patrimonii finis includit, cum mulieribus degunt, hoc omnino compescas, et de cetero eas illic habitare nullo modo patiaris; exceptis eis quas sacrorum canonum censura permittit, id est, matre, amita, germana, et aliis huiusmodi, de quibus praua non possit esse suspicio. Melius tamen faciunt, si etiam a talium se cohabitatione contineant. Nam legitur quod beatus Augustinus nec cum sorore sua habitare consenserit, dicens: Que cum sorore mea sunt, sorores mee non sunt. Docti ergo uiri cautela, magna nobis esse debet instructio. Nam incante presumptionis  est, quod fortis pauet, minus ualidum non timere. Sapienter enim illicita superat, qui didicerit etiam non uti concessis.« Hec sanctus Gregorius ille papa, uere magnus, et Ecclesie doctor eximius, hisque nos etiam presens caput leti iam tandem concludimus.




INTRA ANNUM MLXXX-MXCu.
SANCTUS GERALDUS SILuAE-MAIORIS PRIMUS ABBAS ET FUNDATOR.





uITA S. GERALDI AUCTORE MONACHO ANONYMO SUBAEQUALI.






OBSERuATIONES PRAEuIAE.

 1. Huius beati abbatis nomen recentiores uarie scribunt, alii quippe eum Geraldum aut Giraldum, nonnulli Girardum, plerique Gerardum uulgo appellant; at in uetustioribus uite exemplaribus Geraldus constanter dicitur. Consentiunt Baldricus abbas tunc Burguliensis in uariis epitaphiis que ab eo statim post beati Geraldi mortem conscripta sunt, ac Stephanus Tornacensis episcopus, qui sermonem, hymnos, aliaque in eius festiuitate canenda edidit seculo proxime sequenti. Imo in uetustis monasterii Silue-Maioris instrumentis, que sane plurima supersunt, et ex his nonnulla beati abbatis manu, aut eo dictante exarata, uno aut altero excepto in quo Geraudus dicitur, ubique Geraldus scriptus inuenitur; ipse uero se Geraldum aut Giraudum constanter  nuncupat.

2. Eius uitam duplicem habemus, utramque in monasterio Silue-Maioris paulo post ipsius obitum scriptam. Auctoris, qui priorem edidit, nomen ignotum est; alterius scriptor in codice Corbeiensi, unde eam Henschenius se habuisse scribit, Christianus appellatur. Uterque monachus fuit, et quidem Silue-Maioris, uti ex earum contextu apparet; unde mirari subit priorem uitam ab alterius editore nusquam fuisse laudatam, tametsi nichil fere habeat, exceptis paucis miraculis ad beati uiri sepulcrum patratis, preter ea que in priori uita et quidem fusius enarrantur. Idem posterioris uite auctor, num. 27, miraculum refert, quod, inquit, a Petro abbate huius loci septimo »scripto traditum« fuerat, quod quidem  miraculum, cum in priori uita, num. 30, habeatur, nonnemo suspicari posset Petrum ab isto laudatum prime uite auctorem fuisse, hunc scilicet ipsum, qui a beato Geraldo in monachum receptus, eius postea capellanus, ac tandem etate iam grandeuus septimus fuit Silue-Maioris abbas. At quominus id admittamus duo potissimum obstant. Primum, quod prioris illius uite auctor Petrum ipsum passim laudat. »Petrus, inquit, num. 28, multa de eius  mirabilibus referens, tale  perhibebat miraculum patratum fuisse;« et num. sequenti: »Aliud quoque miraculi genus prefatus abbas Petrus narrabat.« Deinde idem auctor, num. 32, testatur ea miracula que enarrauit, se ab aliis »qui ea certissime uiderant et audierant,« accepisse. Quod Petro minime conuenit, siquidem ea ipse coram positus uiderat et propriis auribus audierat. An uero posterior ille auctor uerbis illis quibus miraculum a Petro abbate scriptum laudat designare uoluerit uitam priorem quam a Petro abbate scriptam existimasset, non licet diuinare. Certe prioris illius uite auctor, quisquis tandem fuerit, nusquam ullum Petri scriptum de beati Geraldi miraculis memorauit, nec, si aliquando aliquod exstiterit, ad posterorum memoriam peruenit. Ceterum  preter duos illos auctores, beati Geraldi uitam scripsit Ioannes a Guisia, beati uincentii Laudunensis seculo decimo quarto exeunte abbas; sed hec uita nichil aliud est quam prioris uite compendium. Ex his priorem uitam damus ad codices tres exactam; secundam habes apud Bollandianos. De Baldrico et aliis auctoribus, qui beatum Geraldum data occasione celebrarunt, inferius nonnichil dicemus. At mirari subit ambos eius uite scriptores, qui in Silua-Maiori uixerunt, nichil fere de beati abbatis in illo monasterio preclare gestis dixisse. Quare uisum est paulo fusius de iis agere, maxime de eius instituti in uarias prouincias propagatione, que ipso adhuc superstite, ut patet ex uariis instrumentis, facta est. Sed prius agendum paucis est de  eius ad Sancti Medardi abbatiam electione, quod nonnulli eam in dubium reuocare non uereantur.

3. Testis est Lisiardus, seu potius Hariulfus, in uita sancti Arnulfi episcopi Suessionensis, quam supra ad annum 1087 edidimus, beatum Geraldum in abbatem Sancti Medardi Suessionensis, post ipsius Arnulfi abdicationem electum fuisse. Id tamen inficiantur recentiores nonnulli, quod eius electionis nulla in duabus beati Geraldi uitis mentio occurrat, imo nec in ullis Silue-Maioris monumentis, ubi  tamen non pauca supersunt, in quibus ipse Geraldus testatur se, dimisso Sancti uincentii monasterii Laudunensis regimine, post uarias peregrinationes, que in utraque uita singillatim recensentur, in Aquitaniam peruenisse. Hugo Menardus, qui in obseruationibus ad Martyrologium Benedictinum ad diem quintam Aprilis hunc uite sancti Arnulfi locum laudat, innuit hunc locum de sancto Geraldo ad Suessionensem abbatiam electo ab amanuensibus additum fuisse, quod nichil, inquit, in uita sancti Geraldi simile reperiatur. At coniecture huic contradicit ueterum codicum auctoritas, ad quos uitam beati Arnulfi contulimus, in quibus omnibus beati Geraldi, qui postea Silue-Maioris in Aquitania monasterii auctor fuit, ad Sancti Medardi regimen  electio iisdem uerbis atque eodem modo describitur. Porro Lisiardus qui hanc uitam recognouit, et Hariulfus, primus eius auctor, beatis Arnulfo et Geraldo equales fuere, et utrique, uti coniicere est, non ignoti. Lisiardus quippe, beati Arnulfi discipulus et ab eo in subdiaconum ordinatus apud Suessiones erat hoc ipso tempore quo Geraldus in abbatem Sancti Medardi electus fuisse dicitur. Hariulfus uero apud Centulam, ubi uitam monasticam professus est, morabatur, Geraldo apud Corbeiam monasterii negotia tunc temporis procurante. Non itaque de hac electione dubitare licet; at facile crediderim Geraldum huius abbatie possessionem nunquam iniisse; prohibente scilicet Pontio monasterii inuasore, qui Berte regine potentia fretus, beatum  uirum exturbauit. Nec plura innuere uidetur auctor uite sancti Arnulfi. Unde mirum non est si uite beati Geraldi scriptores, imo et ipse Geraldus, electionis huius nusquam meminerint, quam nempe commemorare nichil intererat. Nam Geraldus ad monasterii regimen nunquam admissus, nichil ibi memoratu dignum agere potuit, quod a uite scriptoribus enarraretur; cum uero ea tantummodo ipse Geraldus in instrumentis Silue-Maioris scripserit, que post abdicatam Laudunensem abbatiam ei contigerant, nichil de illa ad monasterium Sancti Medardi electione dicere debuit, que uerisimilius facta uidetur ante hanc abdicationem, cum monachorum suorum infidelitatis pertesus de loci mutatione cogitaret. Utriusque enim uite auctor eum,  dimisso Laudunensis monasterii regimine, statim abiisse commemorant; addit secunde uite auctor, id a Geraldo factum fuisse, ut ad eremum se conferret. Sed de eius apud Siluam-Maiorem gestis modo agendum est.

4. Preter ea que de beati Geraldi in Aquitaniam aduentu, et Silue-Maioris monasterii initiis habet auctor uite, multa discimus ex ueteribus eiusdem loci instrumentis, que ipsius sancti uiri curis exarata sunt. In eorum uno exponitur quo pacto pius abbas loci fundum acquisierit liberalitate Ogerii aliorumque uiuorum nobilium, qui sponte ipsum locum in tanti uiri fauorem Deo consecrandum obtulerunt. Unicus Drogo Malliacensis abbas negotium  aliquod facessit, qui locum in quo monasterium struebatur sibi uolebat uindicare, quod unus e suis monachis illum, concedente Ermentrude matrona, aliquandiu inhabitasset. At ille causa cecidit. Qua uero ratione Geraldus illum tandem plene obtinuerit, ex ipsiusmet narratione, que in Chartario Siluensi habetur, accipiendum est.

»Cum, inquit, ego Geraldus, licet indigne, abbas appellatus, primum in Siluam-Maiorem uenissem cum commilitonibus meis, et in loco, qui antiquitus appellatus est Altus-uillaris, nobis remanere placuiscet, quesiuimus possessores loci ipsius, ut ipsorum concessione ibi habitare possemus. Erat quidam uir, nomine Autgerius de Rions, cuius erat ipsius allodii medietas, nam alterius medietatis multi participes  erant; sed ad ipsum Autgerium iustitia et decima totius allodii pertinebant. Hic itaque Autgerius, diuina inspiratione preuentus, quidquid in ipso allodio habebat nobis donauit. Similiter Oliuarius de Turre et fratres eius Guillelmus Guilfrandi, et Arnaldus, Ostendus quoque et Bonefusus de sancto Seuerino, et alii plurimi, qui partem clamabant in ipso allodio, quidquid ibi habebant libere nobis donauerunt. Inter quos quedam matrona fuit, nomine Ermengardis de Gistris, que etiam partem suam nobis dedit. Sed hec matrona in hac sua parte habitationem dederat cuidam monacho Malliacensis cenobii, solitariam uitam ducere uolenti, ea tamen, ut ferebatur, conditione, quandiu ibi uoluisset habitare: qui cum ibi habitare cepisset, ac oratorium de  terra fecisset, locus ipse ad manendum illi displicuit, habitationemque in alio territorio mutauit, ac ipsam capellam, quam fecerat, desertari permisit. Hic cum audisset quod nobis totum allodium donatum esset, nec sua particula excepta fuisset, abiit ad suum abbatem, nomine Drogonem, reique geste illi indicauit ordinem. Qui abbas ad concilium uenit, quod eo tempore in Burdigalensi urbe fuit, ac de nobis quod ecclesie sue possessionem inuasissemus ibi querimoniam fecit. At nos magis uolentes omnia relinquere quam quidquam cum lite retinere, quippe qui nostra dimiseramus, pro acquirenda pace rogauimus domnum Amatum Romanum legatum, ac domnum Guillelmum magne memorie  Aquitanie ducem comitemque Pictauensem, cuius consilio et auxilio in predicto loco remanseramus, quatenus illi ab ipso abbate impetrarent ut ipsam particulam nobis cum pace dimitteret, unde uidelicet nichil proficui haberet, nec magis ibi ferarum quam hominum ac Deo seruientium habitationem diligeret. Sed ille ab his et ab aliis pluribus episcopis et bonis uiris postulatus respondit se hoc facere non posse sine fratrum sui monasterii concessione. Tunc domnus Amatus cum eo ad Malliacense cenobium perrexit, secumque unum de nostris monachis, nomine Litherium, duxit. Cumque fratres ipsius loci in capitolio congregati essent ante domnum Drogonem suum abbatem, indicauit domnus Amatus coram omnibus  nostram petitionem; qui primum quidem ualde contradixerunt. Sed tandem conuicti ratione, quod non esset caritati simile ut id contradicerent, ad Dei seruitium, unde nullum haberent subsidium, assensum prebuerunt. Itaque domnus Drogo abbas cum consensu monachorum quidquid in ipso nobis donato allodio clamabat dimisit; nobisque liberum concessit, presente domno Amato cardinali Romano cum capellanis suis Litgerio et Artaldo, et monacho nostro Litherio cum famulo suo Erluino.«

5. Adepta itaque plena et libera Siluensis territorii possessione Geraldus, Burdigalensem archiepiscopum, in cuius erat diecesi, adiit, ut ab eo monasterii sui libertatem obtineret. Facilem tam sancti uiri precibus assensum prebuit pius antistes, eique  amplissimum priuilegium concessit; quod, ne in posterum uiolaretur, in concilio Burdigalensi ab aliis pontificibus et abbatibus confirmari curauit. Id ipsum narrat beatus abbas in notitia ea de re facta, quam in Chartario monasterii ad posterorum memoriam describi curauit sub hac forma:

»Omnia orta occidunt, et aucta senescunt, nec multum hominis tempus protenditur, eiusque memoria breuissima probatur; sed obliuio ne prorsus preterita absorbeat, necesse est ut rerum gestarum notitiam littera retineat, quatenus quid sit mutabile futuros non lateat. Igitur hoc presens non ignoret Ecclesia, sed nec posteritas hinc hereat ambigua, quod nostra gestum est presentia. Ego itaque Geraldus Deo largiente abbas, quamuis indignus,  diu optaueram eripi de mundanis fluctibus, quibus contundebar acrius quam fragilis ferre posset animus. Ceterum subiecti mihi minus obediebant, nec eorum ferrea molliri pectora quiuerant, quos quidem secularia plus nimio negotia induruerant. Denique, monstrante diuina clementia portum salutis, placuit animo antra petere solitudinis, ubi nulla esset secularis habitatio hominis. Itaque commendata episcopo cura commissi gregis, egressus sum de monasterio  comitantibus paucis, ignorans omnino quo cursus foret itineris. Sed tandem Domino ducente, quippe qui nunquam abest sperantibus in se, peruenimus ad domnum Willelmum Pictauensem comitem, uirum apprime nobilem, totius quoque Aquitanie ducem, qui lucum attribuit  nobis congruum, Silua-Maior nuncupatum. Quod allodium ita nobis ab illo absolutum redditur ut a nullo ibi quidquam iuris requiratur, sicut etiam alia chartula testatur. Cum ergo ibi uellem incipere monasterium, perrexi ad domnum Goscelinum Burdigalensem archiepiscopum, in cuius episcopatu predictum erat allodium, eius quidem rogaturus beneficium. Qui, interueniente prefato duce, iam inceptum monasterium ita omni donauit libertate ut nec ipse, nec alius post eum, non archiepiscopus. non archidiaconus, non archipresbyter, non cuiuslibet ordinis persona aliquod in eo ius uel dominationem possit habere, quatenus ibi degentes monachi absque ulla inquietudine libere possent Deo seruire.  Sed et hoc stabilitum est ab ipso, eodem precante Willelmo, ut si quandoque, disponente Christo, uilla creuerit, nichilominus in ea archiepiscopus, uel quilibet minister eius, quidquam habeat iuris nec in clericis nec in laicis; sed omnia referantur ad abbatis dispositionem uel congregationis. Hoc etiam sibi nobisque prouidit, ut nichilominus ecclesiarum consecrationem, sacrosque ordines, uel chrisma ab archiepiscopo accipiamus, cum necesse fuerit. Sed hec constitutio iterum ab eodem firmata est in proximo concilio, presentibus Romanis legatis Hugone atque Amato, multoque aliorum episcoporum collegio. Hoc quoque definitum est ut, si quis hoc decretum uiolare tentauerit, se sciat excommunicatum, donec satisfecerit, tam  ab archiepiscopo quam ab omnibus qui fuerunt in concilio. Necnon et hoc, consulente domno Amato, constituimus ut hoc cenobium solummodo Romane foret Ecclesie subiectum, obque sui tutelam domno apostolico singulos annos solueret munus quinque solidorum. At ego iam descendens in defectum etatis decrepite, iamiam curam monachorum cupiebam dimittere, atque minus utilis meliori cedere. uerum domnus Amatus a nostris rogatus fratribus, licet totis resisterem nisibus, tamen mihi ex parte domni apostolici testatus obedientiam, eorum commendauit prouidentiam. Acta est uero supradicta confirmatio Burdigalensi ciuitate in concilio, anno ab Incarnatione Domini 1080, indictione III, epacta XXuI, IX Nonas Octobris, uIII anno uII Gregorii pape,  Philippo in Francia regnante. S. Willelmi Aquitaniensis ducis. Confirma + hoc Deus. Ego Amatus apostolice sedis legatus confirmo +. Ego Hugo sedis apostolice legatus confirmo +. Ego Gocelinus Burdigalensis archiepiscopus presente concilio concedo et confirmo +. S. Rodulfi Turonensis archiepiscopi. S. Willelmi Auxiensis archiepiscopi. S. Bosonis Santonensis episcopi. S. Ademari Engolismensis episcopi. S. Willelmi Petragoricensis episcopi. S. Raymundi uasatensis episcopi. S. Hugonis Bigorrensis episcopi. S. Donaldi Agennensis episcopi. S. Petri Adurensis episcopi. S. Odonis abbatis Sancti Ioannis . S. Drogonis Malliacensis abbatis. S. Raynaldi Sancti Cypriani  abbatis. S. Bertrandi Sancti Iuliani [t. Iuniani  Nobiliaci] abbatis. S. Hildeberti Nantulliacensis abbatis. S. Fulchradii Sancti Saluatoris  abbatis. S. Achelini, Gocelini Burdigalensis Ecclesie archidiaconi.«

6. Hoc ipso anno 1080 multi regionis uicine uiri nobiles pontificum in Siluam-Maiorem studium emulati et Guillelmi Aquitanie ducis exemplo incitati omnimodam Ecclesie Siluensi, quam Geraldus excitabat, libertatem unanimi consensu donauerunt »ut, inquiunt, terrenis imperiis absoluta soli Deo seruiat secura.« Id ipsum testantur in ueteri instrumento, quod ex chartario Siluensi Stephanotiu noster descripsit. Ibi quippe adducto Willelmi seu Widonis Pictauiensium comitis et totius Aquitanie  ducis exemplo, qui »consentientibus et uolentibus cunctis sue militie nobilibus« idem prestiterat, laudato etiam concilii Burdigalensis decreto, quo a sedis apostolice legatis aliisque episcopis sancitum fuerat ne quis sub anathematis interminatione monasterii Silue-Maioris libertatem uiolaret, hanc se libertatis concessionem acceptare et laudare declarant, imo ne in posterum aliqua circa huius immunitatis usum difficultas suboriatur, quibus potissimum capitibus illa concludatur declarant. Sic instrumentum rem exponit: »Necesse est ut breuiter dicamus que sit illa libertas, quodue saluamentum quod ipsi Ecclesie a prefatis uiris est traditum, ut scilicet nemo preter abbatem et monachos in toto allodio ad eamdem ecclesiam pertinente, quidquam iuris uel dominationis  siue aduocationis in ulla prorsus re habeat,« etc. Ex iis uiris nobilibus illustriores recensentur, Petrus uicecomes de Gauarreto, qui hanc libertatem »cum omni sui exercitus collegio« confirmauit. Guillelmus Amanei , qui idem prestitit, »laudantibus, inquit, omnibus nostre regionis nobilibus.« Cum eo subscripsere Bernardus frater eius, Bernardus de Rionz et uidianus eius frater, Arnaldus, Raymundus de Bordis, Boso de Montremblant et Bernardus de Scutiano . Preter hos omnes Bernardus de Boiuilla uicecomes, Arnaldus de Blancaforto aliique multi nobiles milites, qui ibi aderant, sese futuros Ecclesie Silue-Maioris defensores, etc., aduersus quoslibet spoponderunt. Eamdem Siluensis monasterii libertatem cum iureiurando  super sacra Euangelia prestito solemniter confirmarunt die sancto Pasche iidem, aut certe eorum posteri, cum aliis totius regionis uiris nobilibus, sub Gaufrido abbate sexto. Has omnes possessiones et immunitates confirmarunt sequentibus temporibus Aquitanie duces et alii proceres. Accessit etiam sedis apostolice auctoritas, ut ex bullis Alexandri, Lucii, Celestini et aliorum Romanorum pontificum patet, sed hec fusius persequi ad presens institutum nichil attinet, qui beati Geraldi gesta illustrare suscepimus, non Historiam Silue-Maioris exhibere.

7. Geraldi itaque ac discipulorum eius sanctitatis fama breui Aquitaniam peruagata, in dissitas quoque et externas prouincias peruolauit, multique ad nouum  monasterium conuolarunt, ut ibi sub tanti Patris disciplina, abiectis seculi pompis, Christo militarent. Alii uero, quibus id non licebat, sua saltem Deo consecrauerunt, prediorum et facultatum facta monasterio donatione. Sed cum tantam discipulorum multitudinem capere non potuisset unlus monasterii angustia,  in uicinis primum regionibus excitata fuere monasteria pro Siluensibus monachis, tum etiam in dissitis, que beatus Gerardus, transmissis illuc discipulorum suorum coloniis, in accurata regule Benedictine obseruatione florere fecit; atque hec prima fuere congregationis Siluensis initia, que postmodum celebris fuit non in  Aquitania solum aut in uasconia, sed etiam in tota Gallia, in Belgio, in Anglia, in Nauarra et aliis Hispaniarum prouinciis, in quas fere omnes regiones, uiuente adhuc Geraldo, propagata fuit. Que loca seculo sequenti Silue-Maiori subdita erant singillatim recenset Celestinus papa in bulla ad Petrum abbatem anno 1197 data; sed de iis solummodo agere uisum est quorum initia ipse Geraldus in monasterii sui chartario describi curauit.

8. Paulo post Silue-Maioris monasterii constructionem Geraldus ipse fundamenta iecit cenobioli de Traiecto ad Garumne ripam siti, loci fundum suppeditante Raymundo-Willelmi, ut ex fundationis charta patet, qua is ipse Raymundus dat »domno Geraldo primo Silue-Maioris abbati partem allodii  de Traiecto super ripam Garumne, ubi possit fieri monasterium cum suis officinis, hortisque et pomariis, ac discursu a flumine usque ad proximam paludem molendini.« Hanc chartam idem uir nobilis »cum omnibus filiis suis super altare Dei Genitricis et sanctorum apostolorum Simonis et Iude,« id est ipsius ecclesie Silue-Maioris, posuit ad maioris firmitatem; Willelmus uero Aquitanorum dux eamdem huic noue colonie »saluitatem« dedit, quam ipse et alii proceres Silue Maiori concesserant.

9. Haud diu postea Petrus uicecomes Gauarrensis in predio suo, »Gauaret« dicto, monasterium exstruxit in honorem Sancti Sepulcri, quod compluribus terris et redditibus dotatum subiectum esse uoluit »domno Giraldo« eiusque successoribus Silue-Maioris  abbatibus; ita ut, inquit ille in fundationis charta, »semper abbas Silue-Maioris sit abbas Sancti Sepulcri, et qualis religio et uita ibi tenetur, talem faciat et hic teneri; et qualem potestatem habet in illius ecclesie monachis, rebus et possessionibus, talem habeat et in istius, quatenus semper locus Silue-Maioris et Sancti Sepulcri in Dei seruitio et bona religione unum sint; pariterque paupertatem et abundantiam patiantur, salua auctoritate archiepiscopi Auxiensis et episcopi Adurensis.« Charte subscripserunt Willelmus archiepiscopus Auxiensis, Petrus Adurensis episcopus, Arnaldus Rotgerius donatoris frater, Stephanus de Calmonte , Raymundus, Guillelmus de Mezerolis, Petrus de uico, Amaneuus de Tillieto, Odo de Pardiliaco,  etc. Eamdem donationem solemniter confirmauit Petrus fundatoris filius, cuius rei notitia habetur in Chartario Siluensi, quam hic exhibero nemini fore ingratum speramus. »Petrus Gauarrensis uicecomes Petri uicecomitis filius, summa cum deuotione monasterium, quod Silua-Maior dicitur, ueniens, beneficia loci et orationes ab abbate G. et ceteris fratribus suppliciter postulauit. Huic uero tam laudabili petitioni tam abbas quam congregatio fratrum libentissime prebentes assensum, capitulum introduxerunt, atque ibi cum libro, ut moris est, beneficii inuestituram prebuerunt. Ipse autem nichil cunctatus, loco et hora eadem dedit et concessit ipsis quidquid pater suus antea dederat, id est monasterium  Gauarreti cum omnibus appendiciis suis tam acquisitis quam acquirendis.« Ex aliis item chartis patet Gauarretenses uicecomites in monasterium Sancti Sepulcri admodum liberales fuisse. Quin et paulo post beati Geraldi obitum, sub Gaufridi abbatis regimine, Agnes uicecomitissa parthenonem iuxta uirorum monasterium condidit, ubi monialis facta est. Porro etsi in plerisque eiusmodi chartis nullus exprimatur annus, primam tamen huius loci fundationem ante annum 1092 factam fuisse ex hoc patet quod Petrus episcopus Adurensis qui ei subscripsit, et nonnulla eidem monasterio contulisse dicitur in altera charta, hoc ipso anno 1092 ad superos abiisse dicatur in ueteri Necrologio monasterii Sancti Seueri in capite uasconie, in quo legitur:  »Idibus Iunii depositio domni Petri Adurensis episcopi bone memorie, anno 1092.« Ceterum uirginum Gauarretense monasterium seculo XIu monasterio uirorum, cui uicinum erat, unitum fuisse creditur, istud uero a Caluinianis direptum exinde monachos non aluit. Superest tamen hodieque ecclesia satis ampla et culta cum priore, qui aliquot sacerdotes ad diuina officia utcunque explenda ibi sustentat. Gabaretum porro oppidum est in Wasconia hodierna, olim Adurensis diecesis, postea uero, reclamantibus licet Adurensibus, Auxitane attributum.

10. Ad eumdem annum 1092 reuocari debent initia monasterii Beati Nicolai in insula de Rugiana  in finibus Santonum, cui exstruendo locum aptum, et multas possessiones ad eius dotationem  monachis Silue-Maioris suppeditauit Elias de Didonia cum uxore sua Auicia et filiis Galtero, Gifardo et Elia. Laudatum annum prefert charta donationis, que in ipso Rugiano castello data est anno 1092, indict. Xu. Presentes inter alios aderant »Stephanus abbas et eremita de Cordano insula,« et Herlegius prior Silue-Maioris cum aliis multis, quos recensere singillatim nichil interest.

11. Iisdem temporibus Dimo uir nobilis cum uxore sua et liberis concessit monasterio Silue-Maioris ecclesiam Sancti Petri de Neronis-uilla, in diecesi Senonensi sitam, ubi monachi aliquot instituti fuerunt. Hanc fundationem tempore beati Geraldi factam fuisse colligimus ex consensu Richerii Senonensis archiepiscopi, qui anno 1096 uita functus  est. Huius autem loci facultates augendi occasionem prebuit insigne miraculum, quod in ueteri notitia Chartarii Siluensis, absque ulla temporis nota, his uerbis refertur. »Fuit quidam miles, nomine Fulco Faicus, qui habuit quemdam filium clericum, nomine Garmundum. Hic cum in adolescentia sua secularis uite actibus superflue intentus, omnium carnis uoluptatum se iugo supposuisset, et, quod est grauius, in Simoniacam heresim delapsus contra Dei uoluntatem illicita multa perpetrasset; tandem graui dolore membrorum percussus, mortem esse uicinam estimans, ecclesie Sancte Marie Maioris-Silue et Ecclesie Sancti Petri Neronis-uille seipsum donauit, et a quodam monacho loci illius  habitum religionis accipiens, pristine sanitati illico redditus est.« Recensentur postea uarie donationes, quas Fulco Garmundi pater, Hauuinus eius frater, aliique uiri nobiles, uiso hoc miraculo, ecclesie Neronis-uille, que ibidem »diuina manu consecrata« dicitur, fecerunt.

12. Haud minus celebris erat apud Aurelianos Geraldi eiusque discipulorum fama, que multorum conuersioni occasionem prebuisse dicitur, et erectioni monasterii Sedis-Meri , haud longe ab hac urbe siti. Quod a Tecelino uiro nobili his temporibus excitatum est, data Siluensibus monachis Sancti Bartholomei ecclesia, cum multis possessionibus ad sustentandos monachos e Silua-Maiori excitos, qui ibi deinceps usque ad nostram ferme etatem  perseuerarunt. Hic locus modo in prioratum, ut uocant, simplicem redactus etiamnunc Silue Maiori subiectus est, sed uix supersunt exigua antiqui monasterii rudera. uarias eidem loco ab Alberto Tecelini filio, aliisque uiris nobilibus deinceps donationes factas, exhibet chartarium Siluense. »Domos, uiridarium, curtem,« etc., apud Aurelianos uiuente adhuc sancto Geraldo habuerunt Siluenses monachi, ut discimus ex ueteri notitia ab ipso Geraldo facta, in qua testatur Theodericum se huc transmisisse, ut aliquot monasterii sui possessiones a calumniatoribus uindicaret; sic quippe habet:

»In Christi nomine, ego Giraudus, humilis abbas Sancte Marie monasterii Silue-Maioris, notum fieri uolo fidelibus sancte Dei Ecclesie, tam presentibus  quam futuris, quod quidam frater, nomine Theodericus, filius Anselmi, despecta quam exercebat mundi militia, saluationem anime sue querens ad nos confugit, et deuote susceptus est. Contulit etiam cum persona sui, quam Deo et sancte Marie et sancto Benedicto per manus nostras obtulit, de rebus suis et parentum suorum, preter id quod secum attulit, Aurelianis ciuitate domos cum uiridario et curte et terram adiacentem, quam tenebat. In ipso etiam prospectu ciuitatis uinearum arpennos septem . . . Non multo uero temporis labente curriculo, mater illius et frater cuidam patri harum rerum iniuriosam iniecerunt calumniam; unde ego abbas et fratres mei misimus ipsum confratrem nostrum Theodericum, ut quod monasterio beate Marie contulerat, plene  acquietaret. Factum est ita gratia Dei,« etc. Furnum in eadem ciuitate situm, et alias possessiones in uicinis uicis sitas eidem monasterio contulit Gelduinus Philippi regis familiaris, ut ex altera notitia discimus sic rem exponente. »Quidam de familia domini Philippi Francorum regis Gelduinus nomine, ipso rege consentiente et consulente, omnem mundi gloriam reliquit, ac se suaque ecclesie Silue-Maioris tradidit, habitumque sancte conuersationis e domno Giraldo, primo eiusdem loci abbate suscepit. Hic ergo,« etc. ubi recensentur res ab ipso Gelduino collate.

13. Anno 1083 Philippus Francorum rex regni sui anno 23 dedit »ecclesie Sancte Marie matris  Domini, que dicitur Silua-Maior,« capellam Sancti Leodegarii in silua Lesgia , cum suis appendiciis. Regie charte subscribunt maiores regni officiales, eam uero relegit Gislebertus regis clericus ad uicem Gosfridi cancellarii et Parisiorum episcopi. In altera charta Philippus hoc se fecisse testatur, cum multa de sancta monachorum Silue-Dei conuersatione audisset a duobus monachis, quos ipse domnus Giraudus primus loci abbas miserat; sed note chronologice, que in posterioris huius charte apographo nostro habentur, mendose sunt. Monachos uero Silue-Maioris iam tunc, uel saltem paulo post ibi institutos fuisse constat. Et quidem in Bulla Celestini III seculo sequenti data, inter alios recensentur »prioratus sancti Leodegarii et sancti  Pauli de nemore et Belleuallis in diecesi Suessionensi.«

14. uerum his omnibus celebrior fuit Sancti Dionysii prope Montes in Hannonia fundatio, quam abbatiam Sancto Geraldo, eiusque successoribus subiectam uoluit esse Richildis Flandrensium comitissa, loci conditrix. Huc proferre iuuat fundationis tabulas ex Chartario Siluensi.

»Ego Richildis comitissa, mater Balduini comitis filii magni Balduini, qui tenuit principatum utriusque scilicet Flandrensis et Hainocensis  pagi, cernens totum mundum ruere ad occasum, atque cunctos mortales magis subditos peccatorum tenebris quam ueritatis luci, cepi tractare de salute mee meique filii anime, quomodo possemus sancte  matris Ecclesie casum releuando oculis Iudicis placere superni. Talia mihi sepe cogitanti ac ingemiscenti occurrit intentio, releuato quodam locello sancto Dionysio dedicato, statuere ibi fratres iuxta regulam beati Benedicti militantes. Tempore uero quo hec meo uersabantur animo, erat inceptum monasterium in loco Silua-Maior nuncupato, ubi Deus suos seruos mira augebat dispositione, quippe cui famulabantur tota intentione. Huic igitur ecclesie placuit prefatum locum subiicere, ut ex tam nobili congregatione semper abbatem suscipiat, qui ecclesiam Sancti Dionysii recte disponat. De nostra equidem circumiacenti possessione tantum loco contuli, ut abbas honeste posset haberi. Domnus itaque Geraldus, Silue-Maioris abbas primus, de suis monachis  illuc misit, primumque abbatem constituit. Census autem 12 denariorum auri ibi statuitur, ut singulis annis initio Quadragesime sancte Marie, in cuius honore Silue-Maioris monasterium dedicatum est, persoluatur; hunc uero locum et cetera pertinentia ad ipsum ita omnium absoluimus potestate, ut nemini in eo quidquam iuris uel dominationis, siue aduocationis liceat habere, nisi abbati et fratribus ecclesie. Sed et domnus Geraldus Cameracensis episcopus, quod in ecclesia siue altari habebat episcopale ius Deo propter religionis Christiane culturam donauit, ut ibi degentes monachi omni prorsus inquietudine sint liberi. Quod si quando, quod absit, abbas sancti Dionysii contra regulam  egerit, ad abbatem Silue-Maioris ipse ueniat, qui male acta corrigat; similiter et monachus qui abbati rebellis fuerit. Ut autem hec auctorizabiliora habeantur, nobilium uirorum testimonio roborantur, quorum nomina subnotantur: S. Geraldi Cameracensis episcopi. S. Anselmi de Ribodimonte; S. Balduini de Tornaco; S. Gisleberti prepositi de Niuella, aliorumque multorum, qui huic assertioni interfuerunt.

»Acta sunt itaque hec anno ab Incarnatione Domini 1082, indictione u, epacta XuIII, concurrente u, imperante Henrico Romanorum rege. S. Balduini comitis. S. Richildis matris eius.« Superest hodieque monasterium Sancti Dionysii in Brocaria  celebre prope Montes Hannonie urbem.

 15. Paulo post beati Geraldi obitum Hugo comes Regitestensis  Noueiense monasterium condidit, in quo instituti sunt monachi Siluenses, quod hactenus sub prioratus, multis abbatiis preferendi, titulo subsistit Silue-Maiori subiectum. Situm est haud procul a Regiteste Remensis diecesis oppido, hodie a RR. Patribus congregationis Sancti uitoni inhabitatum. In uicinas quoque dieceses, id est per totam Belgicam II, seu prouinciam Remensem, propagata fuit Silue-Maioris congregatio, ubi haud minus quam in Aquitania celebre erat Geraldi alumni sui nomen; imo et transmisso mari, apud Anglos celebrata fuit accurata regularis discipline obseruantia Siluensium monachorum, qui labente hoc undecimo seculo in ea regione iam florebant, sed  multo maiores in Hispania progressus fecere.

16. Regnabat tunc apud Aragones Sancius Ranimiri filius, qui cum, adiecta regno suo Nauarra, ecclesias non paucas in his regionibus condidisset et dotasset, occasionem eum adeundi multis clericis et monachis prebuit. Inter istos uero fuere aliquot e Geraldi discipulis, quos pius rex benigne susceptos in ecclesia apud uicum Rostam instituit, ut ibi monastice uite exercitiis operam darent; eosque, cum ibi nimia paupertate premerentur, uariis possessionibus postea donauit. Hec omnia discimus ex ueteri notitia, que ea de re habetur in sepe laudato Chartario Siluensi, ubi Sancius ipse sic rem enarrat. »Hactenus, inquit, in Hispania raro fuit Christiana religio seruata; sed postquam lex Romana  a sanctis Patribus constituta nostris temporibus introducitur, ac nubilosus error ueniente luce propellitur, aduenientibus e partibus diuersis clericis et monachis Ecclesia Christi dilatatur. Itaque quidam monachi ad me uenerunt, qui se missos a domno Geraldo Silue-Maioris abbate dixerunt. Erat autem iste abbas eiusque discipuli diffamati late per Hispaniam, qui de patria progressi in Silua-Maiori dignam Deo exercebant militiam. His igitur monachis prius ecclesiam in uilla, nomine Rosta, donaui, quam illis omnium dominatione liberaui; sed ex ea minus necessario capiebant, quo tamen contenti satis arctam ducebant uitam. Sed cum post ea ad eos gratia uisendi uenissem, eorumque nimiam  cognouissem paupertatem, aliam non longe dedi eis ecclesiam sancto Iacobo dedicatam, illorumque suffragio uel precibus sperans meam apud Deum adiuuari animam.« Tum recenset uarias donationes a se et ab Hugone quodam eremita monachis illis factas, que omnia rex ipse cum filio suo Petro concessisse et confirmasse dicitur. Idem princeps era MCXXII, Meschitas  de Essoya, procul dubio a Mauris ereptas, cum decimis et aliis redditibus monachis Siluensibus tradidit. Cui donationi, preter Petrum eius filium, subscripsit quoque Felicia regina eius uxor et Petri mater; multo plura donauit era MCXXXI mense Octobri, id est paulo antequam e uiuis excederet, occisus quippe est in Auce urbis obsidione anno sequenti, id est anno 1094,  die 4 Iunii. Eiusdem porro regis consilio Petrus Pampilonensis antistes,  Argileensem Ecclesiam cum suis pertinentiis et aliis redditibus sancto Geraldo donauit era MCXXu.

17. Geraldus autem tot beneficiorum a pio rege acceptorum non immemor statuit ut unus semper pauper loco illius regis uel eius successorum in monasterio Siluensi nutriretur. Decretum et de re factum huc proferre libet.

»Testamentum monasterii Beate Marie de Silua Maiore ad regem Sancium Aragonensem. Ex auctoritate Dei Patris omnipotentis, ex petitione regis  Sancii confirmo, et successoribus nostris tenendum precipio, quatenus pro rege Sancio, et pro unoquoque de successione ipsius pauper unus in conuentu isto accipiatur, ut monachus fiat omnino sine pecunia, loco regis uestiatur, manducet et bibat et oret; similiter pro successoribus. Si moritur unus de pauperibus qui facti sunt monachi pro regibus, alter loco eius subrogetur. Omnis capitulus responderunt: Amen; fiat, fiat.« Acceptis rex his litteris Geraldo gratias egit, ut ex eius rescripto habemus, quod pariter e Chartario Siluensi huc proferimus.

»Rescriptum Sancii regis ad beatum Geraldum. Quia pro me et successoribus meis in capitulo uestro talia confirmastis, Deus uobis retribuat, et nos, si uita comes fuerit, non erimus ingrati. Ad presens  ex auctoritate Dei et nostra confirmamus et posteris nostris confirmandum proponimus, quatenus omnia dona que dedi uobis, uel que daturus sum ego uel posteri nostri, ita libera sint ubicunque, quod neque ecclesiastica persona, neque secularis audeat inquietare, sicut nostra propria palatia: si quis inquietauerit, seu inquietantibus consenserit, iram Dei cum detrimento sui corporis incurrat. Custodientibus uita et pax. Hoc concedo, hoc confirmo, hoc posteris meis memoriale cum salute relinquo. Hoc signum diuine recognitionis, et hos testes in quibus manet testimonium.«

18. Haud minus sollicitus fuit pius abbas pro Willelmo Aquitanorum duce. Eius statutum huc  referre iuuat, quod pro eo tam uiuo quam defuncto fieri curauit, in perenne ob tot beneficia ab eo accepta grati animi monumentum. Quod quidem institutum, ne forte post longa temporum interualla in desuetudinem abiret, conuocatis in capitulum fratribus, iisque ultro consentientibus, publico instrumento inseri uoluit, quod in Archiui Siluensibus sub hac forma habetur.

»In nomine sancte et indiuidue Trinitatis. Notum fieri uolumus cunctis sancte Ecclesie fidelibus, tam posteris quam presentibus, quod domnus uillelmus uenerabilis Aquitanie dux, quidquid habebat in territorio, quod Silua-Maior appellatur, sancte Marie tradidit, atque omni libertate donauit. Ego itaque Geraldus, prouidentia Dei abbas primus,  cum omni fratrum collegio decreuimus, decretumque in congregatione statuimus ut pro hoc aliisque beneficiis que plurima erga nos operatur, in nostra semper orationis memoria habeatur; quatenus a Christo remunerationem mereatur. Hoc quoque constituimus, ut pro eo singulis hebdomadis specialis missa canatur, atque quanta singulis fratribus, tanta ei quotidie decernatur prebenda pro eo pauperibus eroganda. Quod ita definitum est, ut sicut hoc in uita ipsius agitur, non minori studio post mortem, quandiu steterit ecclesia, agatur. Necessarium ergo duximus ut hoc memorie chartisque mandetur, ne futurorum negligentia priuetur. Scripte sunt itaque due similes chartule, ut prefatus dux habeat unam, altera uero sit apud ecclesiam. Quod si  forte quisquam huic decreto contraire presumpserit, anathematis periculo reus erit, donec satisfactione obedierit. Ad confirmandum ergo huius rei testimonium subscripsimus nomina eorum, qui huic decreto interfuerunt: S. Roberti de Burgundia; S. Willelmi Elye Burdegalensis; S. Petri uicecomitis de Castellione; S. Amanewi de Marcha; S. Rodulfi de Sancto Eligio.«

19. Particulatim prescripsit pius abbas quid pro quouis defuncto, siue ex monasterii sui monachis, siue ex aliis federe spirituali ipsi coniunctis, prestandum esset, que omnia in libro ad hoc destinato describi curauit. In necrologio autem non solum istorum, sed etiam aliorum benefactorum nomina inseri uoluit, ut aliqua saltem eorum memoria quotannis,  die eorum obitus in fratrum congregatione fieret. Quid uero pro sue congregationis monachis dicendum aut faciendum instituerit, discimus ex notitia quam ipsemet beatus abbas ea de re edidit.

»Cognoscant, inquit, omnes tam presentes quam subsecuturi, quod ego Geraldus abbas sancte Marie Silue-Maioris quamuis indignus, utilitati uiuorum et mortuorum consulens, communis totius congregationis consilio stabiliui, et ut in eternum permaneat litteris mandari precepi. Si quis nostre congregationis decesserit seculo, nobiscumque sepultus fuerit, usque ad annum panis et uinum pauperibus pro eo tribuetur, et usque ad triginta dies ab omnibus missa et uigilie mortuorum communiter  celebrabuntur; ita autem ut priores septem misse et uigilie solemniter pulsatis signis omnibus persoluantur; sacerdotum uero unusquisque pro eo septem missa perorabit; qui sacerdos non est, tria psalteria; qui ad psalterium nondum peruenit, usque ad triginta dies septem psalmos quotidie cantabit; qui autem nescit, septies quotidie Miserere; qui uero nec Miserere, septies quotidie Pater noster,« etc. Recensentur postea societates Siluensium monachorum cum aliis ecclesiarum seu monasteriorum conuentibus, quas fusius hic persequi non uacat. Eam quam ipse Geraldus cum Odone abbate sancti Ioannis Angeriacensis in capitulo Silue-Maioris iniit, refert Papebrochius in obseruationibus preuiis ad ipsam beati Geraldi uitam num. 18, quam ibi cuique uidere  licet, sicut et nomina plerarumque ecclesiarum que cum Silua-Maiori precum societatem habebant. In his tamen aliquot menda amanuensium errore irrepserunt; sic S. Mauritii . . . Usercensi, Geneuensi scriptum est, pro S. Maurini, que abbatia est in diecesi Aginnensi; Usercensi, id est »Uzerche« apud Lemouices, et Generensi, uulgo »S. Pé de Generez« in diecesi Tarbeinsi.

20. Geraldi obitum ad annum 1095 reuocari debere, nemo, ut quidem uidetur, inficiari potest. Id quippe disertis uerbis habent secunde uite auctor, Hugo Flauiniacensis abbas in Chronico uirdunensi scriptor synchronus accuratissimus, et auctor Chronici Malleacensis seu sancti Maxentii. Non minus certus uidetur esse dies eius mortis, cum in  utraque uita ipsis Nonis Aprilis uir sanctus ad superos euolasse dicatur; nec dissentit Hugo Flauiniacensis, qui habet anno 1095, feria quarta, die XI Nonas Aprilis, a noctis medio usque ad auroram stellas e celo cadere uisas fuisse; tum subiungit: »Eadem nocte Giraldus abbas Silue-Maioris migrauit ad Dominum.« Id tamen die sequenti contigisse scribit auctor Chronici Malleacensis, qui sancti Geraldi mortem et stellarum e celo casum uIII. Idus Aprilis consignat. At ei non solum Hugonis, sed et utriusque uite sancti Geraldi scriptoris preferenda est auctoritas. Et quidem hac ipsa die memoratur in uetusto Necrologio monasterii Sancti Petri Carnotensis. In Necrologio Corbeiensi, quod non multo post ipsius Geraldi obitum exaratum est,  hec leguntur: »Nonis Aprilis obiit Geraldus Stephani Silue-Maioris abbas et monachus nostre congregationis.« Eadem die festiuitas eius in uetusto Silue-Maioris Kalendario prescribitur. Hinc merito Geraldi nomen Hugo Menardus in Martyrologio Benedictino die 5 Aprilis consignauit, ubi »magne patientie et humilitatis uir« appellatur; qui uero eius memoriam ad alios dies reuocarunt, hunc beatum uirum cum aliis sanctis cognominibus confudisse uidentur. Quod potissimum contigisse non dubitamus die 13 Octobris, quod hac ipsa die sancti Geraldi Auriliacensis apud Aruernos, proindeque in Aquitania, comitis celeberrimi in uetustis Monumentis memoria fiat. Hinc Molanus hac ipsa die in sanctorum Belgii  Natalibus, laudato Rubeeuallis Martyrologio, ubi sancti Geraldi confessoris memoria habetur, Geraldi nostri laudes ex ueteri peta, et ex Lisiardo prosequitur. Ferrarius uero in catalogo generali sanctorum eadem die Geraldum nostrum, cum Geraldo Auriliacensi, atque alium eiusdem nominis abbatem Lemouicensem laudat; at Bucelinus licet nostrum Geraldum iam die 5 Aprilis consignasset, eius tamen memoriam iterum repetit 13 Octobris. Sed hec persequi fusius nichil iuuat. Fatendum est tamen precipuam beati Geraldi festiuitatem antiquitus celebratam fuisse die 21 Iunii, quod ea die sacrum eius corpus e terra leuatum fuerit. Id. constat ex litteris Ottonis Aquitanie ducis, quas infra exhibebimus. Duplex eius festum commemorat Siluense  Kalendarium: scilicet eius obitus, ut modo dicebamus, die 5 Aprilis, et Reuelationis, die 21 Iunii.

21. Porro adeo celebris fuerat beati Geraldi, etiam adhuc uiuentis, sanctitas, ut statim post mortem nemo dubitauerit eum sanctum appellare, ac reliquias eius ac tumulum uenerari, etiam priusquam a summo pontifice inter sanctos authentice relatus fuisset. Id non solum ex utroque eius uite auctore constat, sed etiam ex Baldrico tunc abbate Burguliensi, postea archiepiscopo Dolensis Ecclesie, qui accepto beati abbatis, qui eius amicus fuerat, mortis nuntio, statim, pro illorum temporum more, uersus conscripsit in uarias Ecclesias transmittendos, in quibus Geraldum »sanctissimum« appellat, aitque eum precibus, ut alii defuncti, non indigere; quin  et eumdem, ut sibi aliisque uiuentibus subuenire non dedignetur, exorat. Aliquot ex istis uersibus huc proferre nemini fore ingratum censemus. Ceteros qui legere uolet, adeat, si libet, Chesnium tomo Iu Historie Francice scriptorum.


Cum pro defunctis soleant orare fideles,
   Proque sibi caris perpetuent lacrymas;
Pro Patre Geraldo nichil est utriusque necesse,
   Qui celi ciuis incola uixit humi.
Silue-Maioris iacet hic sanctissimus abbas,
   Abbatum splendor, et monachile decus.
Gallia, congaude Geraldo, quem genuisti,
   Ac cineres sanctos hic uenerare suos.
Ora pro nobis, Geralde, Pater reuerende:
    Non opus est pro te nos aliud petere.

22. Procedente tempore cum miracula ad beati Geraldi tumulum frequenter fierent, uisum est opere pretium sacrum eius corpus, ne qui, ut innuere uidetur secunde uite auctor, ipsum furarentur, alio transferre, »ubi secretius et tutius haberetur.« Id tempore Petri septimi abbatis, qui olim beati uiri discipulus et capellanus fuerat, factum fuisse narrat uterque uite auctor, conuocatis ad hanc solemnitatem episcopis, abbatibus et aliis uiris nobilibus. Non tamen in sanctorum numerum publico decreto relatus est Geraldus ante seculi XII finem. Tunc quippe duo monachi Silue-Maioris Romam adeuntes, pontifici, qui tunc Celestinus III erat, litteras obtulerunt, ab archiepiscopo Burdigalensi  aliisque prouincie episcopis, abbatibus et uiris nobilibus scriptas, quibus Geraldi sanctitas assereretur, quam incorrupti mores dum uiueret, et infinita propemodum miracula ab eo tum uiuente tum defuncto patrata inconcusse approbabant. His examinatis ac ponderatis, ac nonnullorum episcoporum Gallicanorum, aliorumque qui forte tunc Rome aderant, testimonio comprobatis, sanciuit pontifex Geraldi nomen in sanctorum catalogo esse ascribendum, eiusque festiuitatem deinceps in prouincia Burdigalensi fieri celebrem uoluit, dato diplomate, quod hic exhibemus, quod huius canonizationis gesta clarius exponat.

»CeLESTINUS episcopus, seruus seruorum Dei, uniuersis Christi fidelibus per prouinciam Burdigalensem  constitutis, salutem et apostolicam benedictionem.

»Sicut phiale auree odoramentorum plene orationibus sanctorum  in conspectu Altissimi, ad expiandam criminum nostrorum corruptelam odorem suauitatis emittunt; ita saluti nostre plurimum credimus expedire, si eorum in terris celebrem habeamus memoriam, ipsorum merita solemnibus recolendo preconiis, quorum in celo speramus intercessionibus assiduis adiuuari. Sane eum dilecti filii G. et P. monachi Silue-Maioris ad sedem apostolicam accessissent, et de sancta conuersatione, uita et meritis beati Geraldi, ipsius monasterii fundatoris, tam per litteras uenerabilium fratrum nostrorum Burdigalensis archiepiscopi et suffraganeorum eius, quam aliorum, abbatum uidelicet  et nobilium, nos plenarie instruxissent, et plurima certe indicia eorum nobis et fratribus obtulissent, et per uenerabiles fratres nostros Rothomagensem archiepiscopum, Catalaunensem episcopum, et quosdam alios,  certiores fuissemus effecti; auditis etiam uirtutis eius et miraculorum insigniis, et quod inter carnales spiritualem, inter homines etiam angelicam conuersationem habuisset, ipsum, qui corporaliter dissolutus cum Christo esse meruit,  de fratrum nostrorum consilio canonizauimus, et  decreuimus ipsum in sanctorum catalogo numerandum. Cum ergo lucerna eius sic arserit in hoc mundo, quod per Dei gratiam iam non sub modio, sed super candelabrum  meruerit collocari, ut in se ardens per opera caritatis, luceat aliis per exemplum: uniuersitatem uestram rogamus, monemus, et auctoritate qua fungimur precipiendo mandamus, quatenus ad uenerationem ipsius deuote ac salubriter excitati, ipsum festiuitate solemni, constituta die, annis singulis excolatis, ut idem orationibus uotiuis pulsatus, pro nobis apud Dominum intercedat.

»Datum Laterani u Kalendas Maii, pontificatus nostri anno uII,« id est anno uulgaris ere MCXCuII cum  Celestinus anno 1191, mense Aprili, in Clementis III defuncti locum substitutus fuerit. Idem pontifex paulo post, id est uI Idus Maii eiusdem anni, indictione Xu, Petro abbati  eiusque fratribus amplissimum diploma concessit, quo omnia priuilegia et bona, que ibidem recensentur, monasterio Siluensi asseruntur et confirmantur.

23. Scripsit idem pontifex Ottoni Aquitanie duci, ut eum faceret certiorem de beati Geraldi canonizatione, inuitaretque eum ad celebrandam tanti uiri festiuitatem. Has Celestini litteras uidere non licuit, sed pre manibus habemus duas ipsius Ottonis ea de re epistolas, in quarum prima archiepiscopos, aliosque Aquitanie prelatos monet, ut festiuitatem  sancti Geraldi in suis synodis promulgent; in altera uero suis ipsius officialibus mandat ut uniuersis ad festiuitatem sancti Geraldi, et ad nundinas quas ea occasione omnino liberas concesserat, conuenientibus securitatem omnem procurent. Hactenus he littere seruantur in Archiuo Siluensi, ubi sic habentur:

»Otho dux Aquitanie, comes Pictauie, uenerabilibus uiris archiepiscopis et episcopis, aliisque Ecclesiarum prelatis in ducatu Aquitanie constitutis, salutem. Sciatis quod dominus papa significauit mihi per litteras suas sanctum Geraldum primum abbatem et fundatorem monasterii Silue-Maioris, multis et magnis attestantibus signis eius et miraculis, in celo iamdudum gloria et honore coronatum, nuper  de consilio et ex decreto Romane Ecclesie ob meritorum eius atque uirtutum insignia que fecit per illum Dominus, ab eadem Ecclesia Romana canonizatum, et in Catalogo sanctorum annumeratum, presentibus quamplurimis archiepiscopis, et episcopis, aliisque Ecclesiarum prelatis, ipsiusque festum cum deuoto laudis obsequio Rome solemniter celebratum, mandans mihi quatenus festos eius, ut ipsius meritis debeam et intercessionibus adiuuari, deuote celebrem, eumdemque Dei sanctum sincera colam et uenerer deuotione, atque alios exemplo et hortatu meo ad hoc ipsum inducam. Mandatum ergo apostolicum deuote in hac parte suscipiens et reuerenter amplectens, rogo uos quatenus in synodis uestris et in ecclesiis et conuentibus hoc ipsum fidelibus  uobis commissis ob reuerentiam eiusdem sancti denuntietis faciendum et diligenter obseruandum, ut pro nobis omnibus intercedat ad Dominum. Omnibus autem, quicunque ad uisitandum sanctum corpus eius et ad dies festos ipsius, siue ad feriam et ad nundinas uenerint, quas concedo eidem monasterio penitus liberas, et ibi constituo celebrandas singulis annis in die Reuelationis [f., Releuationis] eius, quarto die ante Natiuitatem sancti Ioannis Baptiste, uniuersis presto plenam securitatem eundo et redeundo, mandans uniuersis senescalcis, prepositis et balliuis meis, ut feriam, cum requisiti fuerint a fratribus eiusdem monasterii, faciant mandari et preconari; et libertates et securitates constitutas  obseruent inuiolabiliter, et faciant ab aliis similiter obseruari.«

24. Similes litteras idem Otto ad suos officiales ea de re scripsit.

»Otho dux Aquitanie, comes Pictauie, omnibus senescalcis, prepositis et balliuis suis in ducatu Aquitanie constitutis, salutem. Sciatis,« etc., ut in prioribus litteris. »Rogo uos quatenus eumdem sanctum pro salute uestra exemplo mei debito honore ueneremini, ut pro nobis omnibus intercedat ad Dominum. uobis etiam et uniuersis senescalcis, prepositis et balliuis meis firmiter precipio, quatenus cum requisiti fueritis a fratribus eiusdem monasterii, festum ipsius Sancti et feriam in die Reuelationis eius quarta die ante festum sancti  Ioannis Baptiste faciatis in locis a me uobis commissis mandari et preconari. Omnibus autem quicunque, etc. Mandamus uobis ut libertates et securitates constitutas inuiolabiliter obseruetis et faciatis ab aliis firmiter obseruari. Teste me ipso, apud uasatum, nono die Martii.«

25. In his litteris innuere uidetur Otto festiuitates saltem duas, »festos« quippe appellat, in beati Geraldi honorem iam tunc celebrari solitas fuisse, sed a quo institute fuerint non memorauit. Certe a uero aberrauit P. Papebrochius, qui existimauit Celestinum pontificem, in ea bulla, quam supra retulimus, archiepiscopo Rothomagensi et episcopo Catalaunensi in mandatis dedisse, ut festum beati Geraldi constituerent. Nihil enim ea de re habet Celestinus  in bulla laudata; nec institute ab eis die XIII Octobris festiuitatis, ut ille arbitratus est, ullum superest in antiquis, aut recentibus Silue-Maioris Breuiariis, Martyrologiis aut Necrologiis uestigium. Multo uerisimilius est illas beati abbatis festiuitates ab archiepiscopo Burdegalensi, aut sane ab omnibus Aquitanie presulibus promulgatas fuisse in aliqua synodo prouinciali, tametsi, ut quod ea de re sentio ingenue dicam, crediderim potius ambas beati Geraldi festiuitates, depositionis scilicet eius, et releuationis seu translationis, ante sancti Geraldi canonizationem celebratas fuisse, maximo saltem populorum concursu. Cum enim ex utraque eius uita certum sit populos ad eius tumulum etiam ex dissitis regionibus frequenter conuenisse, haud dubium quin  id potius fieret in anniuersario eius depositionis, aut certe translationis  quam aliis diebus; licet enim beati uiri festiuitates nondum publico officio in eius honorem edito celebrarentur, his tamen laudatis diebus, uti coniicere est, memoria eius solemnis fiebat, qualis hodieque in plerisque ordinis nostri monasteriis ex antiquo Patrum nostrorum instituto fieri solet, in quibus primorum abbatum et fundatorum anniuersaria solemnissime singulis annis statis diebus celebrantur. He itaque solemnitates, que primum, ut quidem nobis uidetur, ad simplicem beati Geraldi memoriam obseruabantur, eo canonizato, in ueras festiuitates transmutate sunt; atque tunc primum  officium publicum in eius honorem celebrari incepit.

26. Et quidem de lectionibus, antiphonis et aliis diuini officii precibus, id certum est ex epistolis Stephani Tornacensis episcopi, uiri pietate et doctrina tunc celebris, qui ad hec in sancti Geraldi honorem componenda ab abbate et monachis Silue-Maioris sollicitatus, eorum precibus assensum prebuit. Id ipse testatur Stephanus, epistola 277, »ad abbatem et capitulum Silue-Maioris« scripta. In sequenti uero, que male »archidiacono Burdigalensi« inscribitur: nam scripta est ab ipso archidiacono ad Stephanum, ut ab eo, nomine abbatis et monachorum Silue-Maioris, imo totius »diecesis Burdigalensis,« postularet, »ut secundum gratiam«  que »data erat« ipsi, »in antiphonis super psalmos, et in responsoriis super lectiones, et in prosa et collecta officiaretur.« Quod cum exsecutus fuisset Stephanus, idem abbas et totus monasterii conuentus, transmisso ad Stephanum baculo cypressino in xenium, gratias ei quam maximas retulerunt, eique »fraternitatem monasterii in generali capitulo« concesserunt, id est consortem eum fecerunt omnium bonorum operum, »tam in uita quam in morte,« que a Siluensibus monachis fierent, ita ut post eius mortem eedem preces pro eo soluerentur que pro fratribus eiusdem monasterii solebant fieri. Hec fusius in epistola eorumdem inter alias Stephani, num. 279. Officium uero ab ipso Stephano compositum, id est lectiones, hymni, collecta et  unum responsorium in ceterorum specimen editum est Parisiis anno 1679, ad calcem eiusdem Stephani epistolarum, quas notis et obseruationibus illustrauit R. P. Claudius du Molinet, canonicus regularis congregationis Gallicane.

27. Ceterum archidiaconus Burdigalensis in epistola, quam modo laudabamus, non solum Geraldi sanctitatem pluribus extollit, uerum etiam monachos Siluenses laudat, quod ceteros eius eui uiros religiosos regularis discipline obseruantia et ordinis uigore antecederent. Eius uerba proferre iuuat in beati abbatis eiusque filiorum honorem. »Beatus Geraldus de partibus,« inquit »Gallicanis trahens originem, cuius uita coram hominibus laudabilis floruit, et speciosa pretiosaque mors in conspectu  Domini signis attestantibus radiat, et miraculosa refulget. Qui ad partes Burdigalenses accedens monasterium Silue-Maioris et a primo lapide fundauit, et regularibus disciplinis reformauit hoc anno a domino papa Rome debita missarum solemnitate authenticatus, in Catalogo sanctorum meruit ascribi. Qualiter autem per Dei gratiam in predicto monasterio super communes regulas monachorum ordo uigeat et ferueat, preconio fame fidelius et efficacius quam styli officio uestra magnitudo poterit edoceri.« Eosdem laudat Elias, qui tunc temporis Burdigalensis erat archiepiscopus, quod spiritualibus semper essent intenti. »Scimus,« inquit in charta donationis ecclesie de Campanias, »et ex  conuersatione frequenti, quam circa uos habuisse dignoscimur, indubitanter agnoscimus, uos tanquam spirituales uiros que Iesu Chisti sunt amplecti semper et querere, et in iis que ad opera caritatis respiciunt uos iugiter exerceri,« etc. Idem ferme occurrit in uariis chartis, quas non uacat singillatim laudare. Sed pretermittere non licuit insignem locum instrumenti uisitationis a Simone Bituricensi archiepiscopo anno 1284 per prouincias Bituricensem et Burdigalensem facte. Ibi enim refertur quod cum archiepiscopus ad Siluam-Maiorem accessisset, coactus fuerit supra monasterii ianuam comedere, quod intra loci septa carnibus uesci non liceret; imo, ut ibi additur, cum monachi resciuissent abbatem Sancti Sulpicii cum archiepiscopo ad  mensam sedere, et cum eo carnes comedere, hanc regule infractionem egre tulerunt. »uenit,« ut in ipso instrumento legitur, »dominus apud Sanctum  Geraldum, abbatiam Silue-Maioris, et fuit ibi multum honorifice et solemniter receptus. Sunt ibi monachi nigri, et est locus multum insignis, et quia non comeduntur in corpore abbatie carnes, dominus cum suis sociis comedit supra portam, et comedit ibi carnes. Et uenerunt ad dominum quidam monachi inhibentes abbati Sancti Sulpicii, ne carnes comederet ibi, quia ipse faceret contra constitutionem ordinis sui.« Hic erat etiam extremis istis temporibus monachorum Siluentium feruor. Porro monasterium Silue-Maioris etiam nunc celebre subsistit, nostre congregationi Sancti Mauri unitum, ubi inter alia sacra cimelia seruatur corpus beati Geraldi, in ueteri theca laminis ereis et statuis deargentatis ornata inclusum. Sacrum uero illius  caput a reliquo corpore seiunctum in uas argenteum, eius effigiem referens, ab aliquot annis illatum est.



uITA S. GERALDI ABBATIS.


 1. Auctoris etas.---Christiane religionis habitum gerens, omnium Dei fidelium cupiens salutem, uniuerse Ecclesie salutem in Domino. Quoniam uideo multa preteritis acta temporibus chartulis commendata, ne obliuione deleantur, placuit quoque, ut que facta diebus nostris sunt, nostri officio ingenioli ad posteros transmittantur. Si enim illi patres nostri, que solius iactantie causa fiebant, tanto sudore nobis curauere notificare, quanto magis nos que Dei sunt, ne silentio deprimantur, debemus elaborare. Igitur eorum exempla in bonum nobis uertamus, et quod illi ad humanum fauorem, nos ad gloriam faciamus diuinam. Aggrediamur itaque quod incepimus enarrare, et non nobis dulce sit amplius accepto  opere euagari. Primum quidem factorem omnium et Redemptorem deprecamur, ut nobis mare tantum ingredientibus manum dignetur porrigere, quatenus qualiter beatissimus Geraldus, Silue-Maioris abbas primus, in eius uite exsilio uixerit, quantasque tentationes ei antiquus hostis intulerit, quamque fortiter contra eius tentamenta, auxilio munitus diuino, pugnauerit, quantamque misericordiam ei Dominus omnipotens contulerit, si non ut deceret, qualicunque saltem modo explanantes, caritatis carina subuecti, uelificante fide, sancti Spiritus gratia carbasa nostra perflante, per iustitie semitam ad portum salutis ualeamus pertingere. Proinde lector imitetur in Dei seruo constantiam, in infirmo patientiam, in patiente longanimitatem, in longanimitate irremissum tenorem; nec preiudicet  nimietatem in dictis, quia nec digiti scripto, nec lingua ualet ut est exequare uerbis; maxime cum idem uix ea uoluisset referre, ne utique ad laudem suam uideretur proferre. Non ergo notetur in eo aliqua false laudis opinio, quia non ad suam,  sed ad Dei gloriam facta est hec descriptio: nemini autem graue uideatur uel indignum, tantum Spiritus sancti habitaculum uocari sanctum, quia si cognouit et fecit iustitiam, et uidit mirabilia magna et exorauit Altissimum, sine dubio inuentus est in numero sanctorum. Quicunque hec legerit uel audierit, ignorantie scriptoris ignoscat, et non quali stylo, sed de quo; per quem factum sit opus [attendat, et] artificem codicis non requirat. Nemo enim sanum sapiens phalerata uerborum figmenta [al., concinentie] debet attendere, sed utrum catholicum sit, quod attendit mentis intuitu subtiliter perspicere. Istius uero ueritatis Deum imprecando testem, ueniamus ad narrationem.

2. Geraldus Corbeie natus. Ibi in monasterio educatur.  S. Nicolao similis.---Geraldus igitur Corbeie parentibus non ignotis oriundus, in ipso Corbeie cenobio ad Deo seruiendum a parentibus est traditus, ubi sic in sancta conuersatione pueritie sue annos exercuit, ut ab huiusmudi delectationibus quas amplecti solent pueri omnino alienus uideretur, et ab omnibus qui in hoc eodem cenobio erant amplius quam cetanei sui diligeretur. Hunc amabant pueri, quia pueros ad omne bonum inuitabat: hunc iuuenes diligebant, quia in eo totius probitatis et patientie exempla capiebant: illum senes mirabantur, quia cum ultra sue etatis uires eniti speculabantur. Quid ultra? Ita ab omnibus qui in cenobio erant, tam monachis quam laicis diligebatur, ut Deus in eo omnipotens et mirabilis predicaretur. Nec mirum; quia quem Deus gratia perfuderat,  necesse erat ut ab omnibus amaretur. In humilitate quippe persistens, que custos materque uirtutum esse probatur, obedientie scilicet armis munitus, illum sequi studebat, qui usque ad mortem crucis Patri obediens  in huius uite  exsilio descenderat. uere puer Altissimi effectus, in quantum poterat, Iesum in se mirabilem ostendebat. Quis unquam Dei mirabilia satis poterit admirari? Nihil enim est Deo difficile, uel in paucis, uel in maioribus sicut placuerit operari; quia siue puer, siue in quacunque etate, necesse est omnes, si uoluerit et iuuerit, ei omnino famulari. Audiuimus sanctum Nicolaum ad matris adhuc ubera pendentem, quarta et sexta feria semel in die mammas bibere, et hac uice contentum tota die perseuerare; et Dei opera considerantes non possumus conticere: hunc uero puerum nostris temporibus adeo benedictum talem se omnibus exhibere, ut ab omnibus amaretur, audientes, non ausi sumus Dei mirabilia non predicare. Laudemus  Dominum in sanctissimo Nicolao, magnificemus etiam eum in hoc puero, tam mirabiliter sancti Spiritus gratia repleto: non autem illum sancto Nicolao audemus equiparare, sed in utroque Dei mirabilia uolumus predicare. Mirabilis enim Deus in sanctis suis , et nunc semper, et per infinita seculorum secula.

3. Fulconi abbati charus. Exterioribus preficitur.---Temporibus autem illis, legibus mortis inuidentibus, abbatem Richardum  Fulco eiusdem sedis et honoris sortitus est heredium. Postquam uero predictus puer adolescentie annos ingressus est, non oblitus que in pueritia gesserat, ad altiora se extendit; et de uirtute in uirtutem Dei auxilio conscendens, omnibus bonis se formam et speculum  exhibuit. Iustificationes Domini adolescentulus non obliuiscens, ab ipso, ut uiueret, intellectum expetebat, qui cum toto mentis affectu querentibus dat affluenter, et non improperat. uere quidem unus ex agricolis, quibus uinee commissa cura Dominice, qui fructum Domino suo congruo reportauit in tempore, talenti etiam commissi die noctuque incessanter meditans lucrum; et illius inertis serui, qui domini sui pecuniam abscondit, metuens uehementer elogium, felix non desistebat exercere negotium: quatenus domino suo, dum ueniret, multiplicatum reportare posset talentum . Cum autem abbas sub quo degebat, uideret eum ita, ut diximus, ab omnibus admirari, secum cepit ut sapiens meditari, quia in eo si uiueret, boni aliquid  excusaret; et Deum, cuius uidebat quod erat donum, deuote deprecari, ut conseruaretur et in melius proficeret. Denique eum ad se asciscens, famulatuique suo ut monachum addicens, cepit ut solitus erat quocunque pro ecclesie sue responsis necessarium habebat percurrere, eum sibi adiutorem, et in quibus poterat prouidum consiliatorem, deducere. Bone indolis adolescens corporaliter  claustro egressus, et ad publicum productus, multis exemplum probitatis futurus, custodiam sibi Spiritum sanctum constituit, qui eum ab omni concupiscentia seculari immunem extorremque custodiuit. Nam quocunque se uerteret, ut in monasterio solitus erat, ieiuniis et orationibus, ut tempus et hora patiebatur, intentus, omne psalmodie pensum, ne aliquando quod Deo promiserat deficeret, reddere conabatur; cum uero ad matris gremium expleto diligenter responso remeabat, paruipendens que foris uiderat, uigiliis et orationibus et ieiuniis carnem fortiter affligebat.

4. Mirandis miranda succedunt. Sic secularibus negotiis inerat, ut custodiam mentis non amitteret: sicque ieiuniis et orationibus inuigilabat, ut tamen  ecclesie utilitatibus usquequaque discurreret. Si dictis euangelicis attendimus, non est mirandum: promisit enim Deus omnibus in eum credituris se presto adfuturum; dicit enim in Euangelio: Nolite timere, uobiscum enim sum omnibus diebus uite uestre usque ad consummationem seculi . Et alibi: Confidite, ego uici mundum . Et iterum: uenite ad me, omnes qui laboratis et onerati estis, et ego reficiam uos; et discite a me quia mitis sum et humilis corde, et inuenietis requiem animabus uestris. Iugum enim meum suaue est et onus meum leue . Quas uoces Dominicas adolescens supradictus intelligens, deuotus acquieuit, et ad eum ut ea promissa compleret gaudenter accurrit. Superbiam et pompam seculi  omnino derelinquens, eius se totum precepto humiliauit, et ut ouis mansuetus, Domini institutionibus nichil hesitans mancipauit; cuius tanta fuit erga abbatem subiectio, ut omnes precelleret erga eum abbatis dilectio: sicque licet impar, honor par tamen onus [Boll., oneri] erat, dum usquequaque presens esset, sicut se habet illud ministerii genus.

5. Nimium fatigatus. Capitis dolorem incurrit.---Et quia locus erat aliquantulum destitutus, penuria temporum  et tempestate bellorum, cepit abbas omnibus horis omni ingenio instare ad releuandum. Non nox, aut estus diei, aut hora edendi aut bibendi remorabatur eos ab utilitate loci, mutata est omnis  pristina consuetudo, aliquando horam preueniendo, aliquando ieiunium protelando, aliquando plus solito, aliquando minus sumendo, et insuper naturam dormiendi inequaliter transgrediendo: quod nequaquam fieri potuit sine graui periculo. Hac ergo mutatione uterque magnam infirmitatem incurrere; sed maiorem iuuenis, quia immaturior erat moribus et etate. Talem enim et tantam infirmitatem incurrit, qualem et quantam nullus hominum explicare possit,  non lingua, non scripto, non alicuius tractitationis [Boll., tractationis] modo. Modus enim non erat aliquis infirmitatis, quem ferre nequiret, nisi Dei clementia [sustentus] mortalium aliquis. Habebatur autem in capite, qui locus quante grauitatis sit, in hoc apparet quod ea pars corporis cetera membra solet dirigere; nec est aliqua huius infirmitatis comparatio, ubi uidelicet, si fieri posset, decapitatio unica uideretur doloris remissio. A mento denique usque ad uerticem non ferri, sed que grauior erat, infirmitatis ligatus uallagia, nusquam caput nisi cum totius corporis circumferre ualebat machina. Omnes adamantine uene capitis torquebant iuuenem sine intermissione, nulla doloris requies, omnes hore diei inequales; omne tempus importunum,  omnis locus auctor dolorum. Si enim exiret ad solem, uidebatur sibi uidere totum mundum uertentem; si respiceret celum superius, uidebatur sibi ruere super caput inferius; si equitaret, uidebatur sibi suspectus ne in preceps caderet; si sederet in tecto aut in monasterio [al., domicilio], uidebatur sibi quasi totam molem edificii sustinere capite suo. Existimabat autem hanc se infirmitatem incurrisse, insueta uidelicet cibi potusque et somni mutatione; sed, sicut monstrabitur in sequentibus, reuera fiebat summi Iudicis preiudiciali uoluntate, quanquam hec omnia peccatis suis studeret imputare: et quoquo modo fieret, nemo erat conscius quanta angustia laboraret, excepto uno seruitore suo equiuoco suo, quem ea asciuerat sibi familiaritate,  ut sibi succurreret in hoc preiudicio. Remanserat siquidem in iuuene quidam pudoris respectus, cum cetera omnia laterent, preter que portendebat suffusio oculorum et meror languentis uultus. Omnibus enim deuitabat conscientiam suam insinuare, ne mollior [al., melior, seu uilior] fieret ipsa infirmitatis deuotione. Quid ergo faceret, quo se uerteret? erat miseriam et dolorem uidere, florem scilicet prime iuuentutis non sine graui damno marcescere. Si quis enim uideret oculos lacrymis suffusos [cod. 1, suffossos], et uultum dolentis mutantem colores uarios, non illi dubium esset quanta angustia et tristitia eum interius turbaret.

6. Ad medicos frustra recurrit. A Deo medelam exspectat.---Tandem non ualens amplius ferre,  cepit sententiam medicorum inquirere; et quia quod homines tot sententie, unus asserit eum curandum uene frontalis incisione; [alius] adhibendo potiones et totius species medicine. Que omnia ille ferebat patienti animo. Si enim uiuus arderet, haberet quasi pro remedio, cum omne ingenium et industria medicorum cederet econtrario. Quid enim illi proficerent hominum medicine, quem Deus sancti Adalhardi curandum reseruabat magnificentie?  Multa itaque sine utilitate sui medicis expendendo, cepit excogitare, quia non est Deus ut homo; et, quicunque sit medicus, Domini est salus; quamobrem crescente infirmitate in deterius, spem suam omnem tollit ab homine, et  Deum querit medicum infirmitatis sue. Denique prefato seruitore suo tantum conscio, ubicunque ualet, et quecunque ualet subtrahit ori suo, et in pauperibus ministrat Christo. Occasione medicorum ab amicis queque ualet accipit, et exinde tres pauperes ad imitationem Dominice cene sibi constituens, pedes eorum quotidie abluit, lacrymis rigat, capillis et camisia tergit, mensam et cibos apponit; deinde proiiciens se in eodem loco ante pedes eorum ad orationem, quasi ibi presentialiter uideret sanctam Trinitatem: »Sancta Trinitas, clamabat cum lacrymis, aufer a me hanc quam ferre nequeo infirmitatem. Ubi est, Deus, promissum tuum? Quacunque hora me inuocaueritis, dicam: Ecce adsum . Ubi sunt tot misericordie, tot miserationes,  tot clementie tue? Sed suffers, quia pia intentione differs.«

7. Abbatem Romam euntem comitatur.---Adhuc ergo recenti incisione plagarum et grauissima incensione arteriarum, abbas Fulco, statuens ire Romam ecclesiastice utilitatis et gratia orationum, predictum iuuenem secum monet ire, ut fidelem amicum. At ille libenter obediens paratum se respondet, et si corpore, sed non bona uoluntate deficiens. Sed cum abbati ab exteriora uidentibus suggestum fuisset quod iuueni itineratio tanta periculosa foret, iterum ut quiescat amabiliter monet. Ille uero humiliter totus obsistit, ea tantum intentione ut, si humanis decederet, Deus misereretur eius anime; si autem Dei clementia Romam perueniret, a sancto Petro,  cuius erat seruus, misericordiam sanitatis imploraret. Quid ergo? uicit humilitas in isto, amicitia in illo; predatur amicos, diripit ab eis diligenter nummos, de quibus per uiam releuet aporiatos. Ita uiam ingreditur, et quod sanissimus quispiam uix ualeret, infirmus aggreditur, laborat dolore plagarum, et nimietate infirmitatum. Semper solus retrorsum equitabat, quia que leuamen esse deberet, etiam loquela sociorum sibi grauis erat, utpote qui, nisi Dei se clementia detineret, pene extra se aliquando fiebat. Cumque tamen obuiaret pauperibus, uirtute qua poterat, descendens de equo nummos et seminummos clam claudebat in eorum manibus, et dulciter exosculans, quasi ad presentem Deum [al., Dominum], ut ueraciter erat, cum gemitibus et  lacrymis clamans aiebat: Domine Deus, succurre mihi in cunctis tuis miserationibus. Et sic ascenso equo stupefactus ibat, menteque, que sana tantum remanserat, semper herens Deo.

8. Alpes conscendit.---Peruenitur ubi dicuntur Sancti Dionysii hospitia, adhuc celebrata ex nomine eius, ibique seruitor, cui deputatum erat, respectis ut solebat incisionibus: Heu, domine, ait, res tua quotidie cedit in deterius. Non poteritis uiam perficere; necesse est uos cum seniore nostro consilium habere. Deinde abbati suggessit. Abbas tristis fratrem accersiuit, ut ibi remaneat, aut electis quos malit hominibus redeat retro, omnino monet, precatur et consulit. Hoc autem dicebat,  cum adhuc interiorem infirmitatem nesciens, tantum exteriorem uidebat, celauerat enim sicut et reliquos rem suam abbatem suum, ea uidelicet causa, ne impediret iter ceptum. Cuius monitioni humiliter obsistens omnimodis precibus: Non, ait, domine, causa retrogradiendi, sed causa proficiscendi, si Deus et uos permiseritis, sum hoc iter aggressus. ueni iussioni uestre obediendo, preter eam etiam alia restat necessitas in supplendo. Quapropter precor in Dei amore uestram paternitatem, ne reditu eam imponatis mihi, cui contradicere non ualeam, iussionem. Ad hec uidens abbas perseuerantiam iuuenis, annuit eius uoluntati et desiderio bone intentionis. Cum autem ad montem Iouis  peruenissent, ascendit montem non tantum  Iouis sed etiam Bardonis, nec equo sed pede; nec anime tantum causa, quantum flectende pietatis Dei in recuperanda salute. Tanta erat uis doloris, tantus amor adipiscende sanitatis, in cuius comparatione uiluerant omnia que creauerat Conditor orbis. Ubi uero ascendit Gaudii montem, nudis pedibus et cuculato capite incedens, lacrymis et singultibus occulte pascebat dolorem.

9. Romam peruenit.---Peruenit Romam; cuius ardens desiderio, quot passibus tot angustiis quesierat eam, queritur hospitium, itur oratum. Quis posset referre quantas lacrymas ibi fudit ante Dominum suum? Non eget referre, si quis amorem et dolorem, desiderium et infirmitatem uelit conferre. Manserunt ibi diebus octo, ubi iuuenis satisfacere  putauit lacrymis suis et uoto; sed quomodo satisfaceret, quandiu eum tanta angustia premeret? ueniebat quotidie ad ecclesiam, et quasi ore ad os deberet colloqui sancto Petro, lumbo tenus intrabat sanctuarii arcam  , ubi pulsans fidei pietate, non solum affectu cordis, uerum etiam motu corporis, patefactis memorie ostiolis, Deo et sancto Petro solis testibus, omnia illic lauit, rigauit lacrymis et fletibus; aliis dormientibus ipse uigilabat, et clam surgens, locatis  custodibus, Sanctum Petrum reuisebat. Erat autem hec summa petitionis sue ut si non mereretur adipisci salutem, impedientibus peccatis suis, uel hanc sibi Petrus impetraret ueniam apud clementiam summi Iudicis, nec illam que adhuc erat scintillulam amitteret sane mentis. O  altitudo diuitiarum sapientie et scientie Dei! quam inscrutabilia sunt iudicia tua, Domine! Non uis dare Petro Rome quod reseruabas sancto! Adalhardo Corbeie.

10. In Apulie itinere, a latronibus inuaditur. Casinum inuisit.---Expletis itaque octo diebus, gratia ecclesiastice utilitatis tendit abbas ulterius, sanctum Leonem papam, qui tunc erat uersus montem Garganum, secutus. Illuc etiam, licet deficiat corpus, iuueni tamen amplior crescit animus sequendi,  non amittendo infirmitatem, sed admittendo in deterius; unde si prius graues, postmodum sustinuit angustias grauiores. Quia enim inter Romanos et Apuliones inhorruerat solito superius [Boll., asperius.] tempestas bellorum cum maximo periculo, equitantes quotidie exspectabant fortune euentum. Nec defuit fortune stropha; incidentes quippe in latrones omnia sua perdidere. Abbas proiectus de equo, nusquam terrarum non fuisse uoluisset tunc libentius quam illo. Geraldus quoque, sicut semper solebat, retrorsum solus et pendulus equitabat, aurum etiam et argentum abbatis secum habebat; sed quid faceret? quomodo euaderet? Inuaditur, de equo proiicitur, distrahitur, impellitur, spoliatur; et ad augmentum infirmitatis, etiam  grauiter flagellatur. Sui quippe, ut melius quisque poterat, fugiebant; nichil putantes perdidisse ex eo quod adhuc uiuebant. Recuperatis uero equis per quemdam militem, peruenerunt ad montem Casinum, ubi iuuenis iterum pedes cum lacrymis requisiuit Sanctum Benedictum, cumque ibi morarentur biduo, abbati ipsius loci infirmitatem suam intimauit ex consilio. Cui ille cum lacrymis et suspiriis condolendo: Heu frater, ait, sub quanto laboras periculo! eamdem quam et tu pateris infirmitatem quidam ex fratribus nostris incurrit, quam tanta afflictione et tanta passione miser sustinuit diutius, donec modo ad ultimum omnis sensus et omnis humana intentio sibi non sine maximo damno decurrit. Ad hec ille stupefactus, a quo sperauit discedere consultus,  recessit desperatior factus.

11. Subit montem Garganum, fit sacerdos, Corbeiam redit.---Peruenitur ad montem Garganum, ut deuotius potuit, orauit Michelem archangelum; stilla guttantis aque multoties respersit caput suum. Sed quid plura? Occulta sunt iudicia Dei; non sanctus Michel in suo Gargano, non sanctus Benedictus in suo Casino, non sanctus Petrus in sua Roma, quod sanctus Adalardus promeruit de hac re in sua Corbeia. Inuento itaque papa Leone, omnimodis satagebat, quatenus apud eum sarcinam peccatorum suorum posset exonerare; sed cum non esset accedendi locus, nec commorandi speciale tempus, cepit contristari et estuare, si quo modo ad exitum rei  posset peruenire. Interea uidet quemdam pontificem, nomine Hubertum  , cui omnem suam conscientiam patefecit, infirmitatem qua laborabat aperit, et quomodo relicta medicina, omnem spem suam commisisset, custodie spirituali. At ille temperans modum penitentie pro modo infirmitatis, laudat propositum iuuenis, hortatur insistere ceptis, imperat ne amplius quid faciat sine licentia abbatis. Ita confecto negotio, utrisque a papa etiam sacerdotibus effectis, se cum abbate suo, reditur Corbeiam non sine magno uite sue periculo. Iamque de corporis  sanitate desperatus, anime querebat salutem attentius, eleemosynis instare, pauperibus deseruire, ecclesiis inherere, missas, quia nouiter ordinatus fuerat, frequenter celebrare; quarum etiam eucaristie dum astaret, ita pre angustia infirmitatis stupefactus reddebatur ut nisi Dei clementia, quem inter manus tenebat, teneretur [al., tueretur], totus extra se fieret.

12. Fit sacrista, ecclesiam exornat.---Taliter expleto anno postquam a Roma rediit, custos ecclesie, qui tunc erat, humanis decessit; cui Geraldus in obedientia successit. Successit obedienter, licet ab ipsa impediretur infirmitate, non aliqua, utpote qui seipsum non habebat, illectus cupiditate, sed ut tali obedientia promereretur a Deo gratiam salutis  recuperande. Nec deerat tante uoluntatis occasio, obsistentibus temporibus priorum proposito. Templum quippe nouiter fundatum ex toto desertum erat  , ouibus et porcis et pecoribus patebat, quasi platea aquis pluuialibus ita plenum erat ut anseres et anates natarent per illud, pro pauimento habens unius cubiti sterquilinium, omnibus erat fastidio, omnes transeuntes mouebant caput super eo. Huic operi iuuenis cepit instare, si quo modo diuinum respectum ad suam miserationem posset inclinare; et licet impediretur penuria temporum, tamen sibi prouidente Deo, purgauit templum, composuit sedilibus, et ornauit desuper columnulis cum basibus chorum, purgauit cryptam et deambulatoria, aptauit in suis locis decenter altaria. Quid amplius  moror? Monasterium quod iam diu ab omnibus dimissum erat, infra tempus sat modicum ita coaptauit, ut ad Deo seruiendum uideretur idoneum, et tante congregationi ualde necessarium. Quadam uero die fratres, qui maioris in cenobio consilii erant, uidentes monasterium, ut diximus, optime apparatum, abbatem adeunt, ad uidendum que uiderant adducunt; consilium tribuunt, ut corpora sanctorum qui in monasterio uetusto erant tollerentur, et in loco, quem Geraldus sat conuenienter mundari fecerat, cum summa ueneratione collocarentur. Consilium datum est et probatum, et quecunque deerant ad hoc inquiruntur, et omnia, ut diximus, cum gaudio et episcoporum uicinorum confirmatione et populi firma attestatione adimplentur;  sicque iuuenis magis ac magis in opere suscepto desudans, omnibus necessariis adornauit, illo subministrante, cuius hec agebat desiderio et amore.

13. S. Adalhardi implorat opem.---Proficiebat quidem in uoto, sed nullo adhuc infirmitatis leuabatur remedio; non ideo tamen desistebat, et summe sacrarium pietatis pulsans, regno Dei uim faciebat. Opportunitas quoque ecclesie et orationum presto  eum assidue habebat et intentum, nulla existente mensura ueniarum, in tantum ut digitalibus iuncturis nodi insurgerent, et petra durius callum. Que enim esset mensura ad Deum clamandi, cuius [ed., cui] nulla erat infirmandi? uidens denique preces suas nichil adhuc proficere, et omnes labores suos, quantum ad hominem, incassum ire, diuina animatus inspiratione, sanctum Adalhardum preter omnes et super omnes omnimoda aggreditur petitione; cuius assistens altari, usque ad desperationem iam confusus, miserabili compunctionis humilitate in omnes preces redditur diffusus. uerum illo desuper miserante qui appropinquat contribulatis corde, peruenit ad hoc, quod si prius fecisset, Dei clementia iam liberatus fuisset. Sancto enim  Adalhardo uouet laudabile uotum, se scilicet pro posse semper et ubique magnificare nomen eius gloriosum, si sibi impenderet dignationis sue auxilium; quo se ubi uoto ligauit, paulisper solutionem infirmitatis sentire cepit. Sicque diuina clementia ad petitionem quotidie magis ac magis animatus, aliquando post completam  coram altari se effundens in omnium orationum effectus, usque ad singultus uerba interrumpentes, pene liquescebat in currentes lacrymarum fluctus; tandem laxata uox inuenit iter, gemitusque soluti in hec uerba prorumpunt: Sancte Adalharde, Christi amice, suscipe me miserum ante omnes et post omnes confugientem ad te.

14. Qui eum sanat. Eius laudes Geraldus celebrat.---Ubi  ergo satis est uisus sibi idoneum instruxisse sanctum Adalhardum apud iudicem Christum, surrexit faciem tersit, et gemebundus rediit ad lectum suum; cumque ibi sederet, adhuc singultiens et amens, ex parte altaris specie fulgurea aduolauit spendoris globus, qui reuerberatis eius oculis, illustrauit totum corpus eius. At ille stupefactus hesit, cum subito ruptis infirmitatum nodis, inter cutem, et quasi quibusdam chordulis, caput ipsum ingens crepuit; et non ferens dolorem: Sancte Adalharde, succurre, miserabili uoce clamauit; moxque sub silentio se repressit, quia cum ipso dolore uirtutem in se factam sensit. Sicque liberatus ab ipsa infirmitate, cuius liberationis desiderio tanto erat fatigatus tempore, laudauit liberatorem libera uoce; nec defuit uoto,  quod paulo ante uouerat sancto; ubicunque enim potuit, gloriam eius exaltauit, exaltando etiam taliter magnificauit. uitam ipsius apostrophis elegiacis et superfluitate sui offendentem animos legentium, exstirpari fecit ex ipsis sentibus superfluitatum, et plane reductam ad florem historie mystice hexametro decorauit  . Festiuitatis ipsius parum quid fiebat memorie, sed compositis antiphonis et responsoriis, alta et digna fecit uenerari celebritate,  nec absque plurimorum inuidia, quos tamen agente Deo et sancto mirabilis redarguit uictoria. Multis signis illustrauerat oculos adhuc uiuentium [sanctus Adalhardus] que omnia tradiderat obliuioni negligentia eorum; que etiam iuuenis diligenter ab eis qui uiderant et in quibus facta fuerant exquisiuit [Geraldus], exquisita postea litterauit.

15. Eius progressus in uia Domini post sanationem.---uir itaque Domini, ut recedente claritate cognouit se ab infirmitate liberatum, et gratia diuina, ut diximus, tam mirabiliter uisitatum, memor euangelici eloquii: Qui perseuerauerit usque in finem hic saluus erit , se indefessum in Dei seruitio exhibuit, et ante Sancti Adalhardi et alia ecclesie altaria, amplius quam antea fecerat, se  mactare cepit. O uirum laude dignum, quem nec infirmitas aliquantisper a Dei seruitio retardauit, nec sanitas tam mirabiliter recuperata extra se cleuauit! O Domini et Saluatoris nostri clementia usquequaque predicanda, que in infirmitate sustinuit seruum suum, ne deficeret, et sanitati restitutum misericorditer conseruauit, ne superbiret! Predictus autem uir de beneficio sibi a Deo collato se non extollens, sed semper fragilitatem suam recognoscendo in humilitate persistens, e recto non deuiauit itinere; sed ad anteriora progrediens, animo et conuersatione in monte Domini constitutus, ad celi palatia capessenda se omnino animauit. Legerat enim Dominum in Euangelio dicentem: Petite et accipietis, querite et inuenietis, pulsate et aperietur  uobis . Hac uoce Dominica confisus Dei seruus non cessabat petere, ut acciperet, satagebat querere, ut inueniret, nitebaturque pulsare, ut ei Dominus dignaretur aperire. Quod et factum est. Infirmabatur enim, ut diximus, infirmitate grauissima, et ad petitionem suam liberauit eum mirabiliter misericordia diuina; quesiuit ut eum uisitare dignaretur gratia sancti Spiritus, et inuenit eam in conspectu oculorum Altissimi: aures eius precibus et lacrymis non cessabat pulsare, et ipse misericordie sue uiscera dignatus est aperire.

16. uisione diuina recreatur.---Quodam autem tempore uidebatur ei per somnium quod ipse ante oratorium Sancti Michelis, quod in ipso monasterio est, consisteret, et Dominus iehsu Christus, interius  cum angelorum et archangelorum multitudine infinita et omnium sanctorum, se ad Misse celebranda mysteria prepararet. Assistebant angeli, ministrabant archangeli, et ea que tanto mysterio erant necessaria preparabant; cumque omnia ministrassent, et ex utraque parte in modum cantorum in choro consistentium sancti, qui cum eo erant collocati essent, ipse Dominus iehsu cepit inquirere utrum omnes conuenissent, qui debebant conuenire. Illis autem respondentibus et dicentibus Domino: Adsumus, dixit: Non, quia frater ille nondum ingressus est, qui stat iuxta ostium exterius. Sicque eo precipiente est  adductus, et in medio collocatus, et tunc procedente Domino ad misse celebranda mysteria, inceptum est officium: Gaudeamus omnes in Domino, et sic ad fidem perductum; sicque uisio illa euanuit, et frater euigilans que uiderat secum pertractare cepit. Cognouit satis euidenter quia Deo in actibus suis placeret; et si prius in eius seruitio se deuotum tenuerat, postea seuerius corporis et animi motus cohibere cepit.

17. Alia uisio. Ierosolimam ire disponit. Quod exsequitur.---Alio quoque tempore erat, sicut sibi uidebatur, in Sancti Petri monasterio Corbeie, et ante crucem, que in medio ecclesie est, consistebat; et multitudo uirorum et mulierum tanta conuenerat quod, sibi sicut uisum fuerat, totam ecclesiam compleuerat;  et ita eo ante crucem consistente omnique populo uersus crucem aspiciente, imago Domini, que in cruce erat, descendit de cruce, et ad eum qui in medio populi erat appropiauit, eumque blande ac leniter conuocans suo nomine, caput suum manu sua demulcere cepit, dicens: »Confortare, fili, in Domino et in potentia uirtutis eius.« Et sic discedens ab eo, uidentibus omnibus, sicut primum fuerat crucem ascendit. Quo facto frater euigilauit, et multum anxius pro hoc quod uiderat, Deum, ut sibi uisionem prosperam faceret, obnixe deprecari cepit. uenit autem sibi in animo quia loca sanctorum, qui ultra mare requiescunt, uellet uisitare, et ad sepulcrum Domini eum in Ierusalem adorare. Cumque hoc qualiter adimpleri posset in animo uolueretur, audiuit  quia in eadem qua ipse manebat uilla, quidam uiri fideles iter suum appararent, quatenus ad sepulcrum Domini adorare potuissent. Quo cognito letus uehementer effectus, omnipotenti Deo gratias reddidit, qui consilium ad hoc quod uolebat necessarium ministrauit; sed quia sub abbate et regula in monasterio degebat, ualde sibi incommodum uidebatur, si sine eius consilio et licentia faceret quod facere nitebatur. Adiit ergo abbatem, uoluntatem suam aperuit, postulans et multum rogans, ut ei licentiam daret. Abbas autem uidens intentionem fratris et metuens ne alicubi in itinere uel inclusus uel eremita remaneret, abnegauit, et cum ab intentione huiusmodi, si posset, reuocare tentauit. Sed quia plantatio quam plantat Deus nequit eradicari, uir  sepe nominatus ab intentione sua non recessit; et quod per se non poterat, postea multorum sanctorum uirorum precibus impetrauit. Tandem abbas annuit, sed ea conditione ut, si Deus posse concederet, ad eum sine dubio repedaret. uir autem uenerabilis, accepta licentia, obedientiam suscepit, iter suum apparauit, Dei gratia loca sanctorum multorum uisitauit, ad sepulcrum Dominicum, quod super omnia cupiebat, adorauit; ad propria, sicut abbati suo promiserat, repedauit. Quanta in itinere penarum cruciamenta sustinuit, non est nostrum exponere; quia ad ea que inter nos Deus per eum operari  dignatus est, uix sufficit lingua balbutire. Ingressus itaque monasterii claustrum, cepit in Dei seruitio se exercere, et que de eius mirabilibus audierat et uiderat, ad memoriam reuocare.

18. Reuersus fit abbas.---Interea quodam fratre suo carnali  de hac uita egresso, qui curam fratrum in monasterio Sancti uincentii apud montem Laudunum susceperat, ad abbatiam prouectus est. Quod inuitus diuque retinens suscepit, et quamuis non esse parum fratribus preesse cognosceret, uellet tamen nollet, obediuit. Collo autem oneri tam graui superposito, non se obliuioni tradidit, sed in quantum poterat, se formam et speculum discipulis suis exhibuit. Fratres uero, qui sub eo erant, plus terrenis commodis quam celestibus  intenti, moribus eius non bene conueniebant; sed, sicut legitur de sancto Benedicto , sanctis eius monitis contraria sentiebant. Cumque conspiceret eos ut uolebat sine peculiaribus esse nolle acquiescere, ad sanctissimi Patris nostri Benedicti exemplum cogitauit eos dimittere, et secum habitare. In monasterio autem suo erat uir sanctissimus inclusus  , a quo consilium, quomodo quos ad regendum susceperat dimittere posset, requisiuit: qui satis idoneum et sibi ualde necessarium dedit. Milites uero secundum seculum non ignobiles ad eumdem inclusum uenerant, de peccatis suis apud eum conquerentes, quia seculo amplius seruire nolebant, confessi fuerant, et ab eo quomodo id facerent consilium poposcerant. Sanctus autem uir  et abbatis supradicti animum cognoscens, et desiderium militum cognoscens et intelligens, in unum omnes congregauit, consilium utrorumque aperuit, et laicos quasi fidei rudimenta suscipientes, sanctissimi abbatis prouidentie commendauit. O Christi pietas inenarrabilis! o Saluatoris clementia incomparabilis! Famulis suis se toto corde querentibus, ad seculi blandimenta superanda magistrum, qui eos precederet ministrauit; seruoque suo, ut sibi deuotius deseruiret, socios et discipulos aggregauit. Talibus uero coniunctis in Domino, abbas non immemor fratrum quos ad regendum susceperat, episcopum  a quo abbatie onus habebat adiit, eique quale consilium quesiuisset aperuit, onus regiminis, quod habebat, eius prouidentie  dereliquit.

19. Abbatiam dimittit. uaria loca SS. uisitat.---Taliter uero Christi tirones abbati sanctissimo subiiciuntur, et sancti patriarche nostri Abrahe exemplo  de terra et cognatione sua egrediuntur . Fit coniunctio letabunda, fit exsultatio iucunda; exsultant de magistro discipuli, gaudet magister super discipulos; exsultat abbas super societatem a Deo sibi tam mirabiliter preuisam, letantur tirones Christi, quia uident et cognoscunt non ab homine, sed a Deo que desiderabant omnia sibi prouenire iuxta uoluntatem suam. Seculi itaque honore deposito, uiam qua Christum sequantur ingrediuntur, et usque ad beati Dionysii domum, quem locum sibi delegerant, undequaque conueniunt. Adorata igitur ad sanctorum martyrum sepulcrum Saluatoris clementia, eorumque martyrum et aliorum sanctorum patrocinia suo auxilio conuocant, Christi duce prouidentia, Aurelianis, ut ibidem ad sancte Crucis  adorent ecclesiam  , dirigunt uestigia. Cumque et inde discessissent, et Turonis, ubi sanctissimi confessoris Martini corpus requiescit, appropinquassent, peregrinos qui a Sancto Petro Rome remeabant inuenerunt; qui ab eis unde essent, aut quo irent, uel quid in animo uersabant per omnia scrutati sunt. Patefacto igitur eorum desiderio, adeunt abbatem, rogantes ut ad eorum fines iter suum dirigeret; quatenus de substantiis suis in alodiis, que Deo disponebant dare ad Deo seruiendum, ecclesiam construeret. Quod et factum fuisset, nisi Deus eorum habitationem alias disposuisset: et quia Deus uoluit, peregrini in uiam suam abierunt; abbas uero et socii sui Pictauium, Deo ducente, peruenerunt.

 20. Pictauum aduenit. Excipitur a comite Guidone, quo commendatur Radulfo. Siluam-Maiorem adit.---Ingressis autem illis ciuitatem, ecce comes Pictauium, Wido  uenerabilis, Dei prouisione ex altera parte aduenit. Quod cum abbas cognouisset, sperans sibi non absurdum si cum eo loqueretur, uenit ad eum, monens socios ut se sequerentur. Cum autem eos comes conspiceret, resalutauit, et unde uenissent aut quo ire uellent diligenter inquisiuit. Cui abbas omnia que in animo habebat aperuit, et quod de terris suis et cognationibus suis egressi Dominum sequebantur adiecit. Cognita autem comes eorum uoluntate, et diuina in hoc prouisione, abbatem et suos cepit rogare, ut pro Christo, pro cuius ceperant hec amore, quocunque in sua terra uellent  remanerent; ipse uero consilium et auxilium suum sibi in omnibus curaret impendere. Dum uero de his ad inuicem sermocinarentur, ecce quidam Burdegale prepositus, nomine Radulfus  , a Deo  missus uenit, et comiti, si uellet, quod ad id idoneum locum eos deduceret, inuitauit. Unde comes letus uehementer effectus, abbatem et suos eiusdem prepositi custodie mancipauit, ut eos quasi se custodiret; et quemcunque locum in tota sua terra sibi deligerent, sine aliqua controuersia nichil dubitans suo imperio concederet. Quid multa? Prepositus Radulfus suscepit eos gaudens, et ad locum, qui Silua-Maior inter duo maria nuncupatur, adduxit, et ecclesiam paruulam non ex lapidibus, sed de terra constructam ostendit. Silua autem in circuitu tam densa uepribus et sentibus creuerat, quod nullus ad ecclesiam appropinquare poterat, nisi gladio, aut alio aliquo ferramento prius iter fecisset. Ad hanc quidem ecclesiam dum abbas et sui uenissent,  tantus eidem abbati amor ibidem remanendi occurrit, quod se non alias iturum amplius Deo, si sibi propitiaretur, promisit.

21. Quam a dominis obtinet. uisione animatur.---Tunc temporis autem terre illius et dominus silue et possessor erat quidam miles Augerius  de Riontio, et cum eo alii quamplurimi, quorum nomina ipse cognoscit qui creauit. Cum omnibus uero sic abbas egit, ut omnes locum Deo et sancte eius matri Marie condonarent, et ab omni seruitio solutum in perpetuum facerent; et ita sanctus Pater Geraldus exhilaratus, ad ecclesiolam rediit, et deinceps construere habitaculum sibi et suis fecit. Quadam siquidem nocte cepit Deum obnixe deprecari, quatenus si eorum ibidem statio sibi placeret,  ostenderet, et omnes actus eorum secundum bonitatis sue diuitias in bonum dirigeret. Cumque orando defessus obdormiret, sibi uidebatur, quia de parte Orientis currus, quem duo boues ducerent, ueniret; post uero aliquantum tempus, duo boues mutabantur in equum unum, et equus eumdem tramitem quem boues gradiebatur; tandem equus conuersus in Dei Filio, ita suspenso ut pro nobis prius fuerat in crucis patibulo; inferior crucis pars tangebat terram, superior uero usque ad celum erigebatur  . Cumque sanctissimus uir talia respiceret, a loco in quo erat surrexit, et Christum sicut in cruce pendebat adorauit. Tanta autem et tam mirabili uisione animatus Dei seruus euigilauit;  euigilans uero et diu secum que uiderat pertractans, quia Dei uisio erat cognouit, et quia ubi fixum erat sancte crucis signum, ibidem ecclesiam fundare debebat intellexit. Cognouit quoniam Deo iter suum et actio placeret, cuius dono et gratia fuerat quod  eum taliter adorasset. His igitur peractis, milites qui cum abbate uenerant, adhuc laicali habitu induti, quia deuouerant iter ad Sanctum Iacobum, ingressi sunt, et tamen licentia ac benedictione abbatis, sine cuius precepto nichil facere promiserunt.

22. Eius sociorum nomina.---Tandem sua peregrinatione peracta, ad eum regressi sunt, et sancti Benedicti habitum deuoti, ac Deo se ex toto committentes, susceperunt. Si quis autem nomina eorum qui cum abbate primitus uenerunt cognoscere uoluerit, sine dubio cognoscere poterit quicunque subscriptam paginam intelligens legerit: Geraldus abbas, et monachi tres, qui de monasterio quod prius rexerat, ipsius amore cum eo uenerunt; unus  Martinus  qui postea ecclesiam Sancti Dionysii de Monte rexit; alius uero Ebroinus, qui de militari habitu egrediens, Dei amore inclusus  usque ad mortem fortiter pugnauit; tertius quidem Alerannus  , ipsius abbatis nepos. Isti tres monachi iam facti uenerunt, et in loco eodem, sicut regula sancti Benedicti precipit, professi sunt. uenerunt et alii quinque, qui, adhuc laicali habitu induti, eum ut magistrum et patrem pro Dei amore secuti sunt. Ex quibus unus fuit Berlegius  nomine, uir bene morigeratus, in consilio prouidus, in sermone preclarus, armorum probitate strenuus, bonis omnibus in amicitia iunctus, caritate feruidus, diuitiis secularibus et dignitate ad plenum munitus; fuit enim Francigena, ex regiis militibus non infimus,  ex Nouiomo  ciuitate Francie oriundus, Castellani ipsius ciuitatis Germanus. Hic autem quandiu secularibus negotiis interfuit, omnibus qui cum eo erant ubicunque amabilis super omnes semper fuit, diuitiis nimirum abundauit, et eas liberaliter, non ut earum seruus sed ut dominus, tractauit. In pueritia litterarum studiis datus a parentibus fuit, sed postquam adolescentie annos ingressus est, dimisso litterarum studio, militie inhesit, nimirum quia nobilis et nobili genere ortus, animum suum non poterat ab huiusmodi exercitiis refrenare, presertim cum uideret equeuos suos talibus negotiis inclinari. Quid multa? militiam amplexus et armis militaribus suppositus, satis  longo tempore se in militia exercuit, donec, dextera Dei tactus, se non bene agere cognouit; arma deseruit, et iterum undis lacrymarum et confessione pura baptizatus, abbatem Geraldum in Siluam-Maiorem secutus, sicut euangelicus sermo monet et  imperat, omnibus que possidebat, renuntiauit 

23. Alii socii nominantur. Initia ad fundationem monasterii.---Alius autem Wido de Monte Lauduno  ciuitate Francie, ita enim uocatur, oriundus, miles episcopalis, diuitiis refertus, et nobilitate seculi satis decoratus, uir iste uirtutis erat consiliarius, animi sui rector strenuus et in omni probitate elegantissimus. Teszo tertius, iuuenis quidem, sed animo fortis et quandiu in seculo conuersatus est nunquam arma sua alteri deseruit, nec timore militis unius unquam mutauit, sed semper ubicunque esset, uictoriam et palmam acquirere super omnes socios elaborauit. Hic  autem Teszo, de quodam Gallie castello, Cuci nomine, oriundus, bone indolis adolescens  et nobilitatis fuit. Quartus autem ualterus, similiter de ciuitate Monte-Lauduno, uir militaris et probus, in opere et sermone discretus, consilio pollens, non aliquo superfluus, et in omni opere suo temperatus. Quintus uero Litherius  Laudunensis, similiter homo honestus et largus, in armis satis ualens, omnibus seruiens, omnes diligens, inter ceteros milites probitate inferior esse despiciens, semper ad maiora militie exercitia se erigens, et que probo homini cognoscebat conuenientia, omnibus modis, ut poterat, opere et animo capescens. Hi omnes, digito diuine miserationis compuncti, renuntiantes omnibus que possidebant, et de terris et de cognationibus suis egressi, Christum secuti sunt, et qui prius in uestibus pretiosis fulgebant,  postea sordebant induti uestibus uilissimis; fiunt nemorum et siluarum fortissimi exstirpatores qui prius fuerant strenuissimi bellatores. In his ergo adimpletus est sermo propheticus, qui dicit: Et conflubunt gladios suos in uomeres, et lanceas suas in falces . Hi nunquam Scripturas legerant, sed tamen que Scriptura precipit impleuerunt; et quia prius illicita multoties egerant, postea a licitis, ultra quam credibile sit, abstinebant. Ab ipso etiam pane ieiunabant multoties in die nec aquam aliquando sumere uolebant, ut magis ac magis in se corporis uoluptates refrenare potuissent.

24. Monast. Silue-Maioris construitur.---Igitur postquam beatus Geraldus in loco eodem, ut supradictum est, ubi Dominum Iesum in cruce uiderat  in uisione et adorauerat, monasterium fundauit, de die in diem ipsum cepit opus succrescere ac melius  proficere, nec mirum; nam diligentibus Deum omnia cooperantur in bonum , et omnis plantatio quam plantat celestis Pater non eradicatur , sed semper prosperat. O quanta reuerentia ille uenerandus est dies ab huius patrie incolis, quo beatus uir a Deo missus de longinquis terre partibus huc aduenit! Anno siquidem ab incarnatione Domini millesimo septuagesimo nono  cum sociis suis uenit dominus Geraldus in Siluam-Maiorem in festiuitate, ut fertur, apostolorum Simonis et Iude. In secundo  anno inceptum est monasterium, u scilicet Idus Maii, in honore Domini et beate Marie uirginis et sanctorum apostolorum Simonis et Iude  . Fama itaque tanti uiri per diuersas regiones se uelocius extendit,  populique in unum conglobati ad eum confluere ceperunt cateruatim, ut illius fruerentur aspectu, et eius predicationis uomere dura eorum corda diuinis gratie seminibus aptarentur. Erat enim aspectu angelicus, corpore castus, mente deuotus, sermone facundus, diuersis uirtutum floribus adornatus, in oratione assiduus, signisque in uita sua plurimis decoratus. Ante aduentum namque illius accole huius patrie rudes et quasi agrestes erant, et quid sanctitatis religionisque bonum esset minus agnoscebant; sed efferos eorum animos seruus Dei electus, tam exemplis quam predicationibus multoties mitigabat et eorum plurimos ad penitentiam confessionemque prouocabat. Nam cum maxima multitudo ad eum, ut sua confiterentur crimina,  sepe uenissent, hanc omnibus in commune penitentiam in remissionem peccatorum suorum iniungebat ut sexta quidem feria ieiunarent, Sabbato uero a carne abstinerent.

25. Miraculis claret.---Diuulgata igitur sancti uiri opinione per diuersas regiones, quidam de episcopio Lemouicensi oriundus, ipsum cum fletu pro paruulo exorabat filio, qui tortos ac multum deformes a natiuitate habebat pedes, dicens: »O sancte Geralde, si ea que dicuntur de te sunt uera, aufer opprobrium domus mee.« Talia genitore prosequente, meritis serui Dei puer integerrimam adeptus est sanitatem. Pater itaque, pro tante rei miraculo stupens ac uehementer congaudens, puerum ipsum ad presentiam hominis deducit et cum multa deuotione pro accepto  beneficio gratias egit. Nec illud reticendum quod plerique morbidi aut febricitantes, si forte sanctificatum  ab eo comederent panem, necnon qui de lapide trito, quem fratres parauerant eius sepulture, bibissent, incolumes, ac Deo gratias sanctoque Geraldo referentes, ad propria leti reuertebantur.

26. Monachum a naufragio saluat.---Cum uero per diuersas Gallie nationes predicti uiri Dei se fama diffuderat, quidam sancti Petri Carnotensis monachus, audiens illius preclara gesta, in suis precibus frequenter obnixe postulauerat ut non ante uideret mortem quam hominis Dei frueretur uisione et alloquio. Sed cum forte Anglicum mare disposuisset transmeare, ingressus nauem, procellosis insurgentibus undis, naufragium pertulit. In mediis itaque fluctibus, submersis sociis, naue quassata et  amissa, monachus inuoluitur, diemque cum sequenti nocte in tanto duxit discrimine. Cum uero huc illucque intumescentibus raperetur undis nichilque aliud nisi mortem exspectaret imminentem, recordatus est inter ipsas pelagi angustias illius quem angelicam in terris audierat ducere uitam, tantumque desiderauerat intueri; imoque a pectore trahens suspiria: »O sancte, inquit, Geralde, Dei summi serue, quem tantopere concupiui cernere, si quid potes in presentia Dei, adiuua me, misertus mei.« Talia illo frequenter ingeminante, statim nauis uolucri cursu adueniens, meritis uiri Dei, de confinio mortis illum excepit. Hec quoque retulerunt qui monachum Sancto Geraldo postea non sine magno fletu talia narrantem uiderunt.

 27. Moritur.---His igitur et huiusmodi uirtutibus in uita uir Domini feliciter pollens, postquam multas de ore cruenti leonis et querentis quas deuoret abstraxit animas, et tanquam lucerna supra candelabrum posita quamplurimos ignorantie tenebris submersos ad fidei religionisque lumen reduxit, annis maturus meritisque felix, Nonas Aprilis migrauit ad Dominum  , sepultusque est in ecclesia, quam ipse fundauerat, ad dexteram partem altaris beate Marie. In eius transitu non minima multitudo uirorum nobilium, clericorum et laicorum, agricolarumque ac mulierum congregata est, qui ex oppidis ac uillis, et etiam ex Burdegala urbe, illius audito recessu, confluxerant. Hi ergo in celum clamore  sublato, laceratis genis, cum ingenti fletu piissimum Patrem et recti itineris doctorem se amisisse dolebant, lumenque totius patrie intimo ex corde exstinctum fore amare deflebant. Itaque longum est, imo impossibile, explanare quanta per eum Dominus bona operari dignatus est, quanta mirabilia in uita sua ostendere, quanti de tenebris ad ueram lucem, scilicet Christum, subtracti sunt. Pauca de plurimis signorum eius  uirtutibus, que post obitum gessit, ne omnino tacere uideamur, succincte  disseramus. Nam ea que in uita signa fecit, per negligentiam maxima ex parte obliuioni tradita sunt  . Domino itaque annuente, ipsiusque sanctis meritis interuenientibus, sermo noster quem in honore eiusdem scribere aggredimur, bonum principium finemque accipiat.

28. Eius miracula post mortem. Eius eleuatio. Dens ablatus restituitur.---Tempore illo, quo beatus Geraldus adhuc uitales carpebat auras, quidam ab eo in monachum receptus est, Petrus  nomine. Hic fuit ipsius diebus plurimis capellanus, et ipse illius clausit oculos, ac sepulture cum aliis fratribus honorifice tradidit. Hic iam grandeuus, electione fratrum septimus ei successit in abbatis dignitatem, multaque de eius mirabilibus referens in diebus illis  suis, tale perhibebat miraculum fuisse patratum: »Consilium aliquando fratrum fuit ut de sepulcro, in quo humatus primum uir Dei fuerat, transferretur. Congregato ergo episcoporum, abbatum, clericorum et nobilium laicorum non minimo cetu, leuauerunt, ut decebat, uiri timorati sancti uiri ossa. Multa nobilium turba presens ibi tunc aderat, et quidam ex populo uir fidelis inter ceteros quoque astabat, magnopere procurans, si quomodo ex reliquiis aliquid accipere ualeret. Tandem cum sancti caput ostenderetur populo, predictus uir desubtus extendit uestem, unusque in ipsa ueste ex dentibus casu cecidit. Quod uidens homo, ad se uestem traxit dentem abscondit, ac se bene remuneratum credens fore, recessit inde. Sed cum uillam egressus paulum processisset,  nutu diuino obstupefactus, huc atque illuc aberrabat, rectam non preualens gradi uiam. Intellexit denique meritis sancti, cuius ferebat reliquias, iter suum prepediri; reuersusque, licet inuitus, ad monasterium, rem abbati fratribusque retulit, reliquiasque protulit; sicque letus discessit.«

29. Milites mire seruati.---Adhuc  quoque miraculi genus prefatus abbas Petrus narrabat. »Quedam, inquit, nobilis mulier, duos habens filios milites, beatum Geraldum quam maxime uenerabatur, ac sepe ad illius ecclesiam ueniens tam se quam filios attentius commendabat. Accidit uero quadam die ut ipsius filii cum aliis militibus in exercitu procedere uellent; sed cum non eos mater  eorum de exercitu retinere quiuisset, illis iam ad proficiscendum paratis, positis in terram genibus, talia fertur filiis cum gemitu dixisse: »O filii, Deo uos commendo et sancte Marie, et sancti Geraldi Silue-Maioris custodie, cuius sum ancilla, omnino commendo.« In procinctu itaque cum essent positi, quidam ex aduersariis unum ex his lancea appetiit, et in corpore armis nudo hunc ualide percussit; sed uirtute Dei, meritisque sancti uiri, cui mater illos commendauerat, nichil feriendo nocere potuit. Ferrum  etenim lancee, licet multo conatu percussor in corpore eius infixerit, ac si mollis cera esset, replicatum est, ut acumen ferri, quod prius rectum fuerat, post uersus hastam retorqueretur. Audiens itaque mater tam admirabile factum filiumque obtentu beati uiri a morte ereptum, ad ipsius sepulcrum gratias oblatura cum filiis aduenit, ferrum lancee secum detulit, multisque diebus supra sepulcrum sancti ipsum ferrum in testimonium uirtutis pependit.

30. Hydropicus sanatur.---In cenobio Silue-Maioris quidam ex fratribus corporis molestia tactus  , egritudine graui laborabat; nam ad instar utris inflata cute totus uehementer intumuerat, nichilque aliud nisi mortem solam exspectabat. Sed cum nocte quadam anxius se sopori dedisset, ad  beati uiri sepulcrum se conspexit in uisione assistere, tumuloque illius, ut sibi uidebatur, patefacto, suam infirmitatem cum uno ex dentibus sancti frequenter signare. Euigilans autem, et que uiderat secum pertractans, facto mane, quamuis graui pondere fatigaretur egritudinis, ad tumulum tamen uiri Dei accessit, magnopere implorans ut suis meritis sibi gratiam sanitatis a Domino impetraret. Tali modo sanus effectus hoc nobis fideliter retulit.

31. Moribundus conualescit.---Alio quoque tempore, frater quidam eiusdem monasterii  usque ad mortem infirmatus est. Nam sine uoce fere triduo permanens, omnes nos, qui eum intuebamur  , de sanitate sua desperare fecerat. Sed cum ad hoc uenisset, ut de lecto eum ministri abstrahere usque  ad terram in cilicio, ut est consuetudo morientium, deponere festinarent, tristis admodum factus se uertit ad parietem. Dominum ut sibi misereretur orare, sanctumque Geraldum, prout poterat, inuocare cepit in auxilium, et, sicut ipse perhibebat, cum oculos quasi obdormiens clausisset, ecce subito quidam senex, ueneranda canitie ac decorus aspectu, astitit ei; uidebatur autem sibi quod non alius nisi uir sanctus esset quem paulo ante inuocauerat. Cumque idem senex infirmum tetigisset et aliam in partem uertisset, extemplo egritudine recedente, sanguinis copia ex illius emanauit naribus; sicque se a periculo mortis obtentu beati uiri liberatum esse protestabatur.

32. Pauper nummos inuenit.---Aliud quoque miraculum,  nimium quidem, sed pietate conditum, idem sanctus operatus est. Cum mulier quedam ex longinquis partibus, consumptis omnibus que habebat, uenisset ad monasterium illius, nomen eius frequenter inclamabat; atque ueluti uiuens ipse in corpore presens adesset, alimoniam sedulo ab eo petebat;  cumque iam ad monasterii portam egressura propinquaret, duodecim nummos in terram iacentes reperit; quos accipiens cum gratiarum actione gaudens discessit.

33. Alius perditam clauem.---Nec dissimile huic fuit quod, cum unus ex custodibus monasterii clauem modicam amisisset et diu multum quesiuisset circumquaque nec inuenisset, tandem ad sepulcrum beati uiri accessit, ut in hac necessitate subueniret sibi exorans, statimque ut a sepulcro surrexit, clauem ante altare inuenit, satisque admiratus gratias egit.

34. Captiuus mire tiberatur, auctoris fides.---Quidam miles forte captus ab inimicis, Oliuerius nomine, filius uidelicet illius Augerii de Riontio, qui Silue-Maioris  locum sancto Geraldo prius dederat , ductusque est apud castrum, quod Mons Reuellus  dicitur, et ibi magno ferri pondere oneratus nudusque ad solem lacte perunctus, ut a muscis auidius impeteretur, positus est. Sed accepti beneficii beatus Geraldus non immemor, huic in tali confusione constituto, non nocte sed die, uisibiliter apparens dixit: »Quomodo tibi est, frater?« At ille respondit: »Male.---Surge, inquit sanctus, surge.---Et qualiter, domine, [ait miles] possum surgere, tanto catenarum degressus grauamine?---Surge, inquit [sanctus], quantocius, ne timeas.« Cumque tentasset assurgere, illico omnia in terram corruerunt uincula. At ille obstupefactus: »Quis es, inquit, domine?---Ne cures, ait homo, scire qui sum ego;  sed compedes accipiens ad Sancte Marie Silue-Maioris cenobium concitus perge; Deoque ibi gratias age.« uidens itaque homo custodes non abesse, necnon in platea quamplurimos deambulantes, formidabat abire. uidens sanctus dixit rursus ad eum: »Ne paueas, quia nullus mortalium usque ad locum quem predixi obesse tibi preualebit.---Obsecro, inquit, domine, ut mihi nomen tuum digneris intimare.« Et ille: »Scito me Geraldum Silue-Maioris abbatem esse.« Quo dicto, ab oculis aspicientis illico euanuit. Animatus tandem sponsionibus tanti uiri, ex oppido, nemine prohibente, assumptis secum compedibus, ut iussu fuerat, exiit; sicque letus et alacer ad cenobium Sancte Marie Silue-Maioris uenit, Deo gratias et sancto Geraldo reddidit; miraculum  fratribus ibidem seruientibus seriatim retulit. Illi autem confestim summa cum letitia pulsatis signis, Te Deum laudamus solemniter decantauerunt. Hec uero, et alia que narramus signa, non ab aliis, nisi ab his qui hec certissime uiderunt et audierunt, uel quibus collata sunt, accepimus.

 35. Miracula ad eius sepulcrum.---De manifestis etiam signis  , ad illius tumulum frequentius patratis, silendum non est  . Nam uiri quamplures, necnon mulieres, amisso sensu, cum ad illius adducti fuissent tumulum a parentibus uel amicis, uigiliis trium aut quatuor noctium celebratis, pristine sanitati restituebantur, annuumque monasterio censum reportabant. Tantamque ei Dominus gratiam largiri dignatus est ut absque numero captiuos ferro, uinculis compedibusque ab inimicis uehementer astrictos, non tantum de uicinis, sed etiam de longinquis mundi finibus, liberos abire incunctanter preceperit; ita ut etiam de Nortmannicis regionibus nonnulli ad monasterium ipsius cum catenis et compedibus, et aliis tormentorum generibus,  gratias oblaturi aduenerint captiui, illum se facie ad faciem uidisse, illiusque nutu ac meritis se solutos esse a uinculis fideliter profitentes, compedibusque supra ipsius sepulcrum appensis, annuoque censu indicto, suam cum gaudio redierunt in patriam. Multi quoque ex accolis patrie, aliquo tacti dolore capitis, oculorum, manuum, pedum uel aliorum membrorum, inuocato ipsius nomine, cereas sepe exprimunt similitudines, quas illius tumulo superpendentes, sospitatem pristinam se meritis eiusdem recepisse fideliter confitentur. Nauem  etiam a quodam naufrago ex cera compositam, sepulcro appensam, multoties uidimus qui se, in magno maris discrimine positum, inuocatione sola nominis sancti Geraldi a morte liberatum mirabiliter fore perhibebat.

36. Auctor scribit in Silua-Maiori.---Ut quid nos autem de eius loquimur mirabilibus, cum hoc solum ad illius declaranda sufficiat merita quod tantum religionis exemplum in hac effulsit patria per eum, quod absque numero peccatores seculo relicto mortem euaserunt, quod in cenobio ab eo constructo iuuenes et uirgines  , senes cum iunioribus, laudant nomen Domini? Nam locus qui quondam spelunca latronum, latibulum luporum et ferarum exstiterat, uiro Dei adueniente, domus orationis,  locus sanctificationis et religionis pacis effectus est. Quis tandem ipse, uel quante sanctitatis aut cuius uite fuerit, multo melius opera quam dicta elucidant; exitus autem acta probat. Ne igitur uerborum prolixitas legentibus tedium inferat, scribendi finem faciamus, Deum super omnia et in omnibus glorificantes, qui tam egregium doctorem, beatissimum Geraldum, de longinquis finibus ad illuminationem regionis istius mirabiliter destinauit; cui est honor et imperium in secula seculorum. Amen.





uITA SANCTI ADALARDI ABBATIS CORBEIENSIS, AUCTORE SANCTO GERALDO ABBATE SILuAE-MAIORIS.




PROLOGUS AUCTORIS.

 1. Magnus Dominus et laudabilis nimis, gloriosus et magnificus in sanctis suis. Ipse est enim corona sanctorum, ipse spes, exsultatio et gaudium. Eius singularis uisio eorum est uniuersalis delectatio; horum autem exsultatione fundatur uniuersa terra, mons Sion, aquilonis latera, ciuitas Regis magni, uniuersitatis Ecclesia. Que, numeroso compta germine nuptiarum et per eas diuerso fecunda ordine filiorum, ciuibus electis ornat Hierusalem, urbem illam scilicet celorum, ad cuius hec terrestris Ecclesia  prefiguratur imaginem. In hac spes ciuitatis illius habetur, in illa res desiderata tenetur. Hec beatos facit, illa electos reficit. Nec est ista expers ciuium illorum; Deus enim cognoscitur in domibus eorum, ubi uidelicet imperatores curuantur ante tumulos piscatorum, piscatores honorantur successione pontificum, pontifices religione abbatum. Et ideo summo nos delectet succumbere bono, tanto uoluptas sit subesse Domino, qui non modo fautor est cremento proficientium, sed et remediabiliter prouidet casibus  ruentium, dum et angelica prestat nobis suffragia non deesse, et patrocinia confert sanctorum, quos pro reatibus intercessores non dubitemus efflagitare. Quos cum diuersis attributos prouinciis communibus omnes conueniat passim honorare officiis, singulis tamen quibusque locis misericorditer prouisos attribuit, quos specialiter nobis amplectendos et propensius exorandos uoluit.

2. De quorum numero lux patrie beatus Adalardus, Corbeiensium exstitit abbas predicandus, qui non solum Francorum gemma, sed et Saxonum oriens effulsit stella. Genuit filios Ecclesie, nutriuit Patres Corbeie. Denique sanctus Anscarius, qui a Walone ipsius sancti Adalardi fratre in Corbeia fuit electus, ut a rege Ludouico cum Herioldo Danorum  rege ad predicationem Danorum mitteretur; quique postea pro fide Christi multis penis ab eisdem affectus, tandem in Bremia archiepiscopatu suo requieuit, multis meritis decoratus, eiusdem sancti Adalardi auditor fuit et nutricius. Ratbertus quoque Paschasius, eiusdem abbas loci, qui luculentum edidit librum de Corpore et Sanguine Domini, eius meruit paternitatem digna filiatione sui: cuius etiam corpore cum reliquis illustratur Corbeia. Qui diuersi per diuersa, diuerse sanctitatis in Christo adepti sunt merita. Hic autem qualis fuerit et quantus, in quadam epistola  testatur abbas Lobiensis Herigerus, qui eo tempore inter sapientes habebatur sapientissimus. Quam quam longum est hic interponere.

3. Ad sanctum Adalardum, de quo digressi sumus  paullisper, calamum studeamus conuertere; in cuius caritatis dilatatione, tanta filii sui feruebant dilectione, ut a quodam eorum tanta sit composita prolixitate ipsius uita, tanta lamentationis plena amplitudine, tanto cantici canticorum amatorio languore, ut magis epithalamium dici possit quam textus alicuius historie. Qua confusione non mediocriter offensus Corbeiensis tunc custos  ecclesie, sepe monuit abbatem ut recidi iuberet superflua queque. Sed illo secularibus curis occupato, compunctus iste reuerentia sancti, cui herebat amoris priuilegio, flores ipsius uite decerpi iussit e tanto uiriditatis prato. Cuius parendo iussioni sub breuitate, non detrahitur priorum sententie, excepta illius qui non authentice sensit de hac historia in  sancti uiti translatione, non nisi denique per hanc scribendi uiam ingressus. Quomodo enim aliter interponeret Corbeiam nouam, quam construxit sanctus Adalardus, licet ad unguem descripserit ipsam translationem factam per successores eius, inordinate tamen errauit de chronicis principum et sancti successoribus. Ad cuius errorem falsitatis remouendum sufficiens sit cunctis legentibus eiusdem scriptoris testimonium, qui etiam hoc quod ignorando asserit, in hac monet historia requirendum. Quapropter nunc ei huius inordinationis offensam donemus, eo scilicet tenore, ut in his que secus quam sunt sentit, a nullo sit per singula credendus: et sic ad rei ueritatem scribendi calamum uertamus.



uITA INCIPIT.


 4. Adalhardi genus.---Tempore igitur quo Carolus agebat in sceptris, ille scilicet Carolus, cui cum seculo terminauit famam palma uirtutis, tirocinabatur in palatio Adalardus, puer bone indolis. Cuius quidem genitores non silet antiquitas; et ideo quante nobilitatis fuerit, celare non potest posteritas. Secundum enim totius generositatis genealogiam, ab ingenuis Francorum regibus deducens natiuitatis lineam, Bernardum fratrem magni Pippini regis habuit patrem: consanguineum quoque equiuocum Pippini Pippinum iuniorem, consobrinumque et collegam sub alas scholares eumdem Carolum imperatorem. Fuit quoque Francus natione, qui Franci dicti sunt a feritate; genere scilicet Troiani, qui per Illyricos sinus deducti  Meotidas insederunt paludes, duce quodam Antenore. Unde cum Romanis Aeneia signa secutis ciuilis est ei communitas, et unius imperii quondam fuit et esse debet communis affinitas. Hoc autem eo  tempore erat, quo Carolus Romanus imperator dicebatur et erat. Ipse enim solus fuit, quem fama maiorem mundus habuit.

5. Cum Carolo educatus.---Cum quo postquam beatus puer liberalium fontem transiuit non inloto pede, inter primos palatii etate et sapientia cepit florere, et primus haberi sub ipso sceptrigerante. Timebat tamen Deum, et omni custodia seruabat cor suum. Binos quoque fratres et totidem sorores habebat: quos sicut etate, ita et meritis anteibat. Licet enim, utpote iuuenis, natura cereus esset in uitium flecti, immunis tamen erat ab his uitiis, quibus illa etas solet inquinari. Semper erat in ore eius iustitie attestatio, semper in corde iniurie detestatio, et quanto iunior, tanto perspicacior

 6. Carolo ob repudiatam coniugem indignatus, seculum deserit.---Sed ea tempestate, quos sibi amicos obsequium, ab eisdem ueritas peperit odium. Imperator quippe Desiderii regis Italorum filie legitimo  connubio nupsit; sed postea odio patris iniuria perosam repudiauit, et periuris optimatibus Francorum publico adulterio alteram regno superduxit. Que res quantum detestabilis fuisset, etiam nunc Oriens Occidenti nuntiare ualet. Et si minus iustis omnino displicebat, credo quia bonis et perfectis placere non poterat. Quapropter adolescens, omnimodo detestans propinqui sui illicitum coniugium, publice obtestans periuros esse optimates Francorum, elegit adhuc puer palatium et cum palatio seculum postponere quam talibus uideretur communicari et consentire, ut propinquo quem contraire prohibendo non posset, saltem fugiendo se dissentire monstraret.

7. Corbeiam se recipit.---Abdicatis igitur palatii insignibus et tirocinio, uicesimum etatis agens annum,  quando iuuenilis animus procliuior habetur in peccando, statuit suscipere iugum Christi, libertatem suam eius seruitute nobilitando. Cui quia non ficte militare disponebat, cenobium in quo militandi exemplum acciperet, noua religione querebat; cuius religionis officina decens inuenitur locus, qui uocatur Corbeia. Nec spes eum fefellit, quia quod deuote querebat deuotius sibi cessit. Quante enim fuerit nobilitatis tunc locus ille, satis cernentibus adhuc claret uestigiis tantum ueteris ruine. Ut enim minus quam decet dicam de laude eius, ipsa erat ueraciter aula Dei et absque concupiscentia pomi alter paradisus. Et qualis tunc erat que modo uix signa Corbeie seruat? utique talis qualem decebat militem summi imperatoris.

 8. Ubi recte institutus.---In hoc itaque loco pulsans et pulsando admissus, secundum regulam sancti Benedicti instituendus, primo deposita sarcina et habitu seculari ingrediendo, cepit currere uiam mandatorum Dei, statimque discipulus effectus legis diuine, qui antea iam perfectus erat magister mundialis scientie, per summe humilitatis adeptionem breuiter apprehendit utriusque legis perfectionem. Ad hoc enim uenerat; ideo non magnus labor discendi erat. Sancti quoque Spiritus gratia omnia sibi faciebat docibilia, omnia penitus possibilia. Quidquid imperabatur, ita parebat ac si diuinitus imperaretur. Nulli secundus erat humilitate, et, licet nouitius, cunctis tamen prior religione. Erga priores digna  acclinis ueneratione, erga iuniores paterna affectus dilectione. Sicque omnibus omnia factus, paulo post omnes precedit uirtutibus qui paulo ante omnium era pedissequus. Postquam conuersionem morum actu atque habitu professus, quem querebat monachum, uictorem in cenobio se fecit monomachum, dextera quippe Dei confortatus, pugnabat contra nequitie spiritualia in celestibus.

9. Hortum excolit.---Cumque iam in tantum effloruisset ut intra monasticam disciplinam magis inesse animo celestibus quam terrenis crederetur et esset, committitur ei quedam obedientia, ut in omnibus probetur ille nouus cenobita. Commendatur ei cura horti excolendi, causa scilicet obedientie fructum exinde referendi, et  iussu regali,  quasi scilicet hac obedientia iniuriatus flecteretur animo ad palatium regredi. Quam obedientiam monachice et libenter suscepit, et susceptam pro posse et nosse, deuote suppleuit. Excolebat hortum, et cum Maria requirebat in horto resurgentem Iesum. uidere erat nouum cultorem nuper inter primos palatii latera sua tenentem, nunc rastro et ligone urticas terre rapientem. uidere erat iuuenem hortulanum nunc laborantem in cuculla non sua, nuper inter palatinos sericatum. Sed hec mutatio dextere Excelsi, qui quos uult et quales uult eligit sibi, prorsus hec erat uia per quam erat iturus ad astra.

10. Cognatos fugiens.---Nec uia sufficit ista, postquam usu progressionis affectata est, posse teneri uisa. Querit arctiorem, ut possit ascendere de  uirtute in uirtutem. Nihil ei uidetur ista conuersionis ingressio, nisi per hanc procedat sibi maior uirtutum progressio. Considerat sibi non parum obesse cognatis et parentibus medium interesse. Nimis quippe diligebatur a suis, et ideo ultra uoluntatem suam uisitabatur ab eis; que uisitatio non solamen sibi erat, sed mentis desolatio. Eligens quippe non per uices Christi esse discipulus, quia etiam seipsum reliquerat totum totus, nolebat propositum suum impediri a parentibus. Oderat natiuitatis solum, quia pro talibus questum audierat referri centuplicatum. Eo igitur animi processit ut talia fugiendo, quia aliter non poterat, declinare decreuerit. Nam si quesisset licentiam, sciebat sibi omnino negandam.  Quid ergo faceret? irreligiosum uidebatur, si ita discederet, sed irreligiosius, si inter luctantes amicos remaneret.

11. Secedit Casinum.---Proinde dum talia mente uoluit et reuoluit, omnem dubitationem bona intentio pessumdedit. Alter Elias statim fuga labitur, fugiens uoluptatem carnis, quatenus ipse sibi inueniretur. Cuius autem rei gratia loco suo cessit, testis est locus ad quem secessit. Non enim quesiuit aliquod remissioris uite diuerticulum, sed uoluntate et itinere direxit gressus ad montem Casinum, ubi non parum honeste susceptus nichil instantis et quesite rei, sed alia pro aliis est commentatus.

12. Eremita predicente reuocatur.---Non tamen diu potuit latuisse quem Deus nolebat latere, imo hac  fuga gloriosius magnificare. Quidam eremita ibi habebatur qui, dum cum famulo Dei hospitalitatis humanitate sermocinatur, predicit sibi queque futura, et quis esset, et unde esset et cuius rei aduenisset gratia. Addit insuper que sibi minime placerent, scilicet quia legati imperatoris, secuti eum ad reducendum, sine dilatione uenturi essent. Quibus auditis uir Dei dissimulat quidem, sed tristis efficitur; et breuius prolato colloquio inuicem, ab inuicem pro se orari petunt, et consolantur, sicque secedens ad Patrem monasterii causam aduentus sui tandem confitetur; querit consultum, petit auxilium, precatur abscedendi copiam, licentiam, tempus et locum, ut liceat sibi ulterius migrare quo nec audiatur nomen suum. At ille laudans intentionem,  non auertit petitionem, sed differt responsionem. Cuius responsionis dilatione statim intercipiuntur imperatoris precatoria legatione. Et quia annus est, dum moliuntur, molitiones, illico dissoluuntur. Auditur imperiale mandatum, et audito pariter reditur monasterium.

13. Corbeie reclusus.---Et quia ad uotum res cepta sibi non suppeditabat, in suo disponit esse qualiscunque in alieno loco esse decreuerat. Inter parentes stat et parentes fugit, quia claustrum pro eremo habens, orationibus insistit. Nihil habet preter se, de seipso regnum Dei studet sibi comparare, uigiliis uacat, ieiunio se excruciat.

14. Abbas eligitur. Italia regem Pippinum moderatur. ---Proinde talis efficitur ut non solum ordine,  sed etiam honore sublimari dignetur. Nec fit aliqua sublimandi dilatio, cunctorum corda ad id disponente Deo. Pater quippe monasterii, corporis uiribus se sentiens destitui, electum adnutu cunctorum subrogauit Adalardum. Cuius dignitatis honore indusiatus, et a principe regni legaliter intronizatus, non efficitur philopompus [ uir Dei omnimoda ratione obnititur: »Non huic, dicens, non huic, quod non est in hominis potestate, imputetur, utitur Dei permissione, cui constat nos omnimodis deliquisse. Quod si a Domino aduersum nos incitatur, oportet ut sacrificium humilitatis odoretur.«

26. Heriensibus monachis prodest.---Hec et alia predicando discedit ad locum, ut destinatum usui suo, ita et a se expetitum omni desiderio. Uhi quante  fuerit humilitatis et gratie, testes idonei sunt fratres, inter quos per septennium uitam duxit angelicam. Quanto enim curis secularibus erat exoccupatior, tanto diuinis et celestibus suspirabat attentior. Assiduus erat in oratione, post orationem in lectione, post lectionem in fratrum releuatione. Releuabat eos melliflua ratione, se ipsum prebens speculum, quem sequerentur in actione. Paruus erat inter minores, minor inter maiores, maiores uenerans ut dominos, minores colens ut filios. At illi gaudebant eius paternitate, et quasi sub abbate suo exhibebant se digna filiatione. Expetebant monentem, et in omnibus audiebant consulentem. Sermo quippe eius sale erat conditus, et omnes aduersos secundabat casus. Pater cenobii patris eum uenerabatur loco, neque  aliquid fieri censebat sine eius consilio. Illi autem minimum erat in talibus consulere, utpote qui alterplicem  imperii curam solebat disponere, nisi fratrum diligentia euictus esset aut caritate. Sed quia in celis erat, secundum Paulum, eius conuersatio, semper tenebat eum diuina contemplatio; a qua uix aliquando recedebat, nisi fratrum caritas, aut edulii eum releuatio abstrahebat. Et ut fiat cita descriptionis conclusio, quia non potest fieri uirtutum eius plena definitio, talem se ibi exhibuit qualem nulla ualet comprehendere oratio.

27. Post septennium reuocatur, cunctis congratulantibus.---Qua ueneratione postquam expleuit septennium, ita adhuc nouus in Dei obsequio, quasi nondum supplesset biennium, Deus, in cuius manu  cor regis habetur, solita dignatione soluit eius exsilium. Dominus enim in terram aspexit, et iustitia de celo prospexit. Resedit in regno equitas, et refrigescit multorum iniquitas, reuirescit color rerum; colorantur flores Ecclesiarum. Iam enim tempus miserendi, iam uenerat tempus earum, quia clementia Dei inspirauit imperatorem Ludouicum, quatenus ab exsilio sanctum reuocaret Adalardum. In cuius reuocatione tanta fuit imperii exsultatio, quanta si celitus descenderet uisibiliter ipsa diuina uisitatio. Nec secus erat quia Deus per eum mortales uisitabat. Gratulantur cenobia monachorum, resultat iucunditate decus ecclesiarum, superborum arrogantia humiliatur, humilium patientia exaltatur, fit concursus populi restituta sibi pristina dignitate,  quia qui subtractus fuerat sedentibus in tenebris errorum, refulget Sol iustitie. Recepto patre fiunt matrimes orphani, gubernatorem recipiunt uidue et pupilli.

28. Preter Herienses.---Sed quanta istis letitia, tanta illis a quibus recedebat oritur mestitia. Gaudent et dolent, quia semper eum habere uellent, et tamen ad suam sedem redire mallent. Hec erat inter eos discors concordia, et concors pariter discordia. Quem circa lacrymantes pia dilectionis dulcedine , uix eum feruore caritatis cogebantur dimittere.

29. Maxime Reginardum.---Precipue autem inter  eos dilectionis quidam erat Raginardus post eum utique qui tunc erat, eiusdem loci abbas futurus, qui unica feruens in eum amoris caritate, gaudebat et dolebat, mutua animi alternitate. Quia enim repatriaret assertor ueritatis letabatur; sed supra modum dolebat quod tanti uiri presentia priuabatur. Cumque monasterium iam egrederetur, et fratres eum lacrymis ualedicendo et deducendo prosequerentur, ille delitescens in ualle plorationis, dolori satisfaciebat gemitibus et lacrymis, quia presens ferre non poterat presentiam abeuntis. Quem ille frequenter requirens, et sepius exspectando resistens, statuit omnino non discedere, quandiu superesset sibi fratri ualedicere. Cui tandem reperto cum nuntiaretur, et ne impediret abire uolentem  rogaretur, »Nolite, precor, ait, querentibus me detegere, quia lenius absens possum abeuntem ferre.« Renuntiatur sancto, ostenditur quo delitescat loco: qui statim passibus caritatis regressus uenit ad fratrem, ne remaneret insalutatus. Et cum peruenisset ex improuiso, exsiliens ille consternatus animo: »Hei mihi! Pater, clamabat lacrymando, addidi peccatum peccato. Nolui ad te exire, ideo miser huc te cogo redire. Sed da ueniam, quia sperabam latere. Nescio denique quid faciam dilatum, sed iam presens uix queo ferre tui desiderium. Absit autem ut per me aliqua intricetur tibi mora: Domini tecum comitetur gratia, quia mecum, uelim, nolim, tui semper erit presentia.« His dictis, dato et accepto uale, diu immorantur in osculi caritate:  sicque sanctus egreditur cum reliquis, etiam illo prosequente.

30. Nauem conscendens proficiscitur.---Preparantur rudentes, impelluntur naues, et uelis aure patentibus, soluuntur anchore: expapillatis brachiis aptantur remiges et antenne. Dant fratres gemitus, et naues sonitum, atque tandiu super ripam stantes recedenti intentant uisum, donec crispantibus oculis pro uno sibi uidentur uidere numerum.

31. In palatium honorifice accipitur.---At ille solutis carnis non cordis aspectibus, post aliquot dies tandem peruenit ad palatium, longa corporis macie confectus, ubi susceptus fauorabiliter a rege et ab optimatibus, ueniam dare petitur lacrymabiliter. Fatentur errorem, et inueniunt iniurie immemorem.  uidens enim suffusos pudore, quibus non fuit pudor olim sibi usque ad effectum inuidere, satisfactionem eorum preuenit. et demissis oculis iam satisfacientes ita dulciter deliniuit. »Nihil, ait, o Cesar, fit in terra, nichil, o proceres, sine causa; nichil fit in mundo sine Dei iudicio. Si nos pro peccatis nostris arguit Deus, quid ad uos? nos uiderimus. Nihil potuisti sine Dei permissione; modo utamur Dei iussione. Dimittite, inquit, et dimittemini ; quod ego primus faciam: uos me sequimini.« Fit sine mora ab omnibus; festucantur omnia.

32. Cenobii sui curam resumit.---Quibus ita compositis, petitur pristinam sedem recipere flagitantibus filiis suis, quibus fatigatis desiderio septennium illud prolixius uidebatur centuplicibus annis. Recipit  nec refutat, etenim secundum canones non poterat: imo caritas filiorum sibi imperat; et sic cum multa stipatione suorum Corbeiam remigrat. O quam iucunda dies illustrauit tunc Corbeienses! dies illa, dies letitie, dies exsultationis et glorie. Quanta denique fuerit receptus ambitione quis ualet perorare? Procedit palliatus ordo monachorum, monachosque precedit candidatus ordo clericorum; omnis sexus et etas ruit in obuiam, nec est audire nisi unius laudis concinentiam, Christi scilicet propter reditum Patris laudantium elementiam. Consonant et dissonant, quia uoces, non laudes sexus mutauit; nec plures fudit lacrymas eius discessionis desolatio quam nunc quoque refudit regressionis consolatio.

 53. Febri affectus.---Sed non defuit impedimentum, quo aliquantisper tantum impediretur gaudium. Illum enim pro quo hec arridebant gaudia, flamma febrium inuadens pestifera, membra diu attenuata exsilio, attenuabat etiam nunc inualetudinis morbo. Que res letitiam quidem minuebat, sed lacrymas utrimque procedentes et ex gaudio et ex merore augebat. Ea tantum releuabantur consolatione, quia malebant eum infirmum quam nec sanum habere. Quamobrem affluentes erga eum omnimoda humanitate, caritatis officium exhibent ei benigna filiatione.

34. In aulam redit honoratus. Exsulum reditum procurat.---Cumque aliquantulum remissius quieuisset  et quiete, uellet, nollet, se habendo paululum melioratus fuisset, accercitur iterum ab Augusto: et qui prius gloriose, modo gloriosius recipitur in palatio. Quem intreuntem tanta comitatur gratia, tanta loquentem sapientia, tanta sapientem facundia, ut sua unicuique statim pateret insipientia. Mirantur et stupent, et super rationem eius herent, quia qui prius uidebantur sibi perfecti rhetores, nunc digito ori superposito assistunt pene elingues. Quidquid tractauerant fit irritum, quidquid iste eloquitur fit ratum. Soluitur itaque multorum captiuitas, eorum maxime quibus regia iungebatur affinitas, sicque in primis resarcitur eius felix germanitas, et redditur in uno omnibus plena libertas. Reuocantur omnes ex diuersa regione, nisi quos felicius preueniens  mors remiserat patrie. Quorumdam tonsura sine iure suscepta, per eum transit ad coronam, et offertur Deo sponte quod illatum fuerat ad ignominiam.

35. Aulicorum reformat mores.---Ipse publicam suscipiens penitentiam imperator gloriosus, facit se cunctis humiliorem in suis reatibus, qui regali elatione affectus fuerat alter Tarquinius. Quidquid enim exemplo et permissu alios fecerat offendere, tandem salubri consilio institutus sanabat regia satisfactione, omnes preeundo reducens ad uiam penitendi, quibus factus fuerat iter deuiandi. Audiebat in omnibus sanctum Adalardum, et ad pristinam honestatem precabatur reducere imperium.  Nec defuit ille, sed iustitiam et equitatem restituit in propria sede. Repressit uocum nouitates et temerarias in populo presumptiones. Et quia discedens celum, non animum, mutauerat, mutatum imperium refrenans timore et amore, decuplum maioratur quam discesserat. Preterea iubetur etiam omnibus Ecclesiis magistrare; quibus consilio et prudentia magister, sed discipulus apparet humilitate. Nec ante destitit quam regnum Francorum in omni gloria iuuenescere fecit.

36. Abbatis munus retinet inuitus. Sibi durus.---Rebus ergo in pace compositis, cogitat se iterum exuere secularibus curis, ut reliquum uite tempus peragat in diuinis. Sed non est permissus, a filiis suis scilicet, quorum erat spes maxima post Deum  et pater maternus. Quanto enim erat etate maturior, tanto tendentibus ad uirtutem uidebatur utilior et agendis quibusque perfectior. Nec erat aliquis qui super eum id exercere posset, presertim cum uigore sancti Spiritus, et uiriditate adhuc non exhauste carnis tantum uigeret, ut in laboribus et negotiis rerum nullius iuuenis constantia eum sequi, nedum assequi ualeret. Adeo perfectus erat in actione, omnia dulciter, se ipsum tractans sine dulcedine. Quis enim unquam ita dominus serui, ut iste erat sui? qui tam crudelis alterius, ut iste arbiter suus? qui cum a filiis suis obsecraretur aliquando paterna ueneratione, cur sibi ipsi tam indiscretus esset, qui alios tractabat discretissime, statim coram eis spondebat  correctionem, sed paulo post repetebat uigilias et essuriem.

37. Sed liberali uultu.---Erat tamen decoris gratia uenustus, discreta macie satis admodum colorus. Non obumbrabat faciem eius aliquod exterminium, sed assidua hilaritas ut edentem ita et ieiunantem componebat decorum. Canities eum candore niueo exornabat, et uelut lilium super roseos amictus, coma capitis super cutem puniceam relucebat. Qui si ex millibus electus fuisset, non candidior, non rubicundior eligi potuisset.

38. Munificus in omnes.---Cetera eius non est laudari modus. Persona, et nobilitate, et sapientia, et honestate, non discrepabat ab ipsa ministerii arte. Siquidem res Ecclesie quam optime disposuerit, testabitur  Corbeia, quandiu supererit. Ibi erat portus pauperum, respectus diuitum, domus materna orphanorum, et eius exemplo adhuc superest cunctis petentibus refugium. Non diues indonatus, non pauper redibat irrogatus. Celibes uiros et uiduas stipendiis destinabat accipiendis per singulas uillas, qui ubique locis opportunis accipientes ab eo xenodochium, possidebant res ecclesie communiter ut patrimonium. Thesaurus quippe in celo sibi et suis parabatur, et domus Dei sapienter a sapiente administrabatur.

39. Habitum uilem gerebat.---Ceterum habitus uestimentorum eius uix erat sufficiens pro frigore, tamen potius membra muniens quam aliquid honoris aut pretiositatis inferens. Prorsus non egebat aliqua  corporis compositione, nichil enim sibi deerat pulchritudinis humane, nichil etiam interioris anime. Aspectu erat incomparabilis, statura procerus, incessu uirginalis; uox eius cycnea dulcedine sui mulcebat auditum, et sermo quemque audientem sui faciebat memoriosum.

40. De suis quam sollicitus.---Ipse uero tantam memoriam filiorum habebat in uisceribus paternis, ut non solum mores inspiceret, sed etiam numerum et nomina eorum semper haberet descripta in manibus suis, quatenus non sibi excideret pro quibus rationem redditurus esset Deo et pro quantis. Ideo maximam gerens curam eorum, nullum ex eis in hebdomada relinquebat inallocutum, ne scilicet inimicus inueniens uacantes, zizania superseminaret  cordibus eorum.

41. Monasterium recte ordinat.---Proinde quam efficax fuerit in dispositionibus ordinationis sue, qui nosse uoluerit, in libro qui de his conscriptus est  , legere poterit non sine grandi admiratione; ubi etiam perspiciet quam sapienter a sapiente disposita fuerit domus Corbeiensis ecclesie.

42. Linguarum usu preditus, et litteratus.---Et quid laudandum in eo potius, cum nec Moyse minor, nec Salomone fuerit inferior in ordinandis rebus, et  omnibus scilicet que sibi uoluisset suggerere Spiritus sanctus? Qui si uulgari, id est Romana lingua loqueretur, omnium aliarum putaretur inscius; nec mirum, erat denique in omnibus liberaliter educatus. Si uero Teutonica, enitebat perfectius; si Latina, in nulla omnino absolutius. Testantur hoc quamplures eius epistole, que directe ad plurimos omnium habentur liberalissime. Nec enim litteras satis liberaliter non poterat nescire, qui inter alas scholares nutritus et eruditus fuit cum consobrino suo Carolo imperatore, et posteaquam seculo renuntiauit, satis studiose se habuit in monastica eruditione.

43. uigens consilio.---Sic igitur perfectus in utraque disciplina, seculari uidelicet et diuina,  omnibus omnia factus, sequester erat inter reges et principes, maiores et minores, equissimus in omnibus, Deo placens et hominibus. Consilium uero in eo uigebat totius patrie, et licet unicum eius esset desiderium dissolui et cum Christo esse, tamen precibus suorum euictus, imperii pacem et honestatem disponebat circumquaque.

44. Corbeie Saxonice initia et progressus.---Quibus insistendo peruenit Saxoniam cum hoc etiam certe rei negotio. Id autem negotii erat, quia ibi religionem theoricam aliquando ponere decreuerat: ad quam statuendam per quemdam puerum, nomine Theodradum  , a Saxonia Franciam a rege deductum, et monachum Corbeie factum, locum edificandi a parentibus eius adeptus fuerat. Quo in  loco ecclesiam monachorum usibus aptam edificare nonnunquam disposuit; sed quia locum non satis aptum intellexit, crepera semper dilatione intermisit. Quam dilationem protelauit usque ad Caroli mortem, et post Carolum usque ad exsilii sui relegationem. Exsilii autem tempore, queque sui iuris fuere, qui prius accepit, in sua redegit potestate.

45. Sed habebat ibi quemdam in Christo filium pre omnibus sibi monachis familiarem, et uniuoce equiuocum. Hic ne subintraret aliquis alius, predictum locum intercepit loco eius. Et quia hoc eum prius nouerat uoluisse, gratia amoris eius ex Corbeianis sumptibus cellam ibi cepit edificare, cepit, nec perfecit, quousque sanctus ab exsilio remeauit. Cumque remeasset, ordinabat si quid ex suis exordinatum  fuisset.

46. Quo tenore Saxoniam modo peruenit, perueniens locum ex omni parte inspexit, inspectum omnino inutilem intellexit. Suspensus erat mente, quia ceptum religionis opus nolebat dimittere: et aptiorem non habens, hunc locum inhabilem uidebat esse. Tandem ad regem se contulit, et ut locum edificabilem sibi donaret petiuit. Nec momento hesit ille, sed eius religiosa gauisus uoluntate, ubicunque inueniret, deliberauit sub eius optione. Iuit, quesiuit,  inuenit, renuntiauit: et accepta hilariter edificandi potestate, insuper multis donatus donis regia largitate, dimissa cella, cenobium cepit edificare.

47. Est autem locus super Wisere fluuium, maxime amenitatis et temperiei elementorum ita competens, ut constet creatus ab initio ad usus monachorum. Dilatatur siquidem in uallis planitie, figuratus in modum littere. Habet denique uersus orientem alueum, secus quem montem in facie porrectum; porro a meridie mons alius ex alueo egreditur, qui uersus occidentem dilatato sinu tenditur: a septentrione autem alter pari situ e regione, quousque uiam per medium dantes inuicem se uideantur copulare; atque ita uallis planissima in medio remanens, quasi alter paradisus iucunditate totius  temperiei apparet florens, hoc modo quantum coincidatur trianguli figuram exprimens.

48. Saxonum liberalitas in nouam Corbeiam.---In hoc itaque loco construens ecclesiam cum officinis, exornat melioribus quos potest inuenire monachis: monachos instruit moribus, locum facultatibus, et omnia omnibus que preceperat sanctus Benedictus. uocat nomen loci Corbeiam, ut signo esset posteris, unde existendi sumpserit materiam, et Corbeie Francorum sancit esse filiam. Et merito, quia quidquid erat, ab illa cepit ab ouo. Nec multum temporis fuit, quo facultate, tametsi non dignitate, matri se comparare potuit. Longe enim exhalante bono odore monachorum, quos Pater sanctissimus ex sinu matris adducebat filie omnes electos, tanta  abundauit erga ecclesiam imperatoris et omnium optimatum largitas, ut prius deesset recipiendi quam dandi uoluntas: tanta erga Patrem sanctum et eius filios feruebat ueneratio, ut mallent ecclesiam quam natos suos heredes suorum ascribere.

49. Adalhardus rebus ponit modum.---At ille uidens sufficienter attributum, quantum scilicet suppetebat, ecclesie in prediis, in auro et in ceteris rerum, ponit modum recipiendi, et quotidiana predicatione a cordibus subiectorum eradicat uitium concupiscendi. »Mortui, aiebat, debemus esse mundo, et uita nostra regnare cum Christo. Sed ecce multi, qui seculo renuntiasse uidentur, nimiis rebus abundantes iterum seculo deseruire inueniuntur. Quod quam sit absurdum aduertite nobiscum. Alioquin  nichil nobis prodest nos exspoliasse propriis rebus, dicente Apostolo: Nemo militans Deo implicat se negotiis secularibus . Non est nostrum ditari, unde alii inopes fiant, neque nostrum letari, unde alii doleant. Simus sufficientia contenti, quibus debet esse sufficiens etiam paupertas Christi, qui diues, pro nobis pauper uoluit fieri.«

50. Hec et alia predicando sepe migrabat de Corbeia ad Corbeiam congaudendo, audiens scilicet, quia bonus odor essent in Christo. Letabatur tam digna plantatione, et delectabatur in earum iam radicata unitate. Erant enim inter se communes et, quia iunior sub eodem patre iam sororiabat, dilectissime  sorores. Felix Pater tali filiatione! feliciores filie tali paternitate! felicissimi filii, si permanserint in hac unitate! Ecce enim Pater migrat: deserit in mundo, non deserit in Christo, quos nutrierat. Adest tempus dissolui et esse cum Christo, tempus moriendi in terris, et renascendi in celo.

51. Febri corripitur.---Imminebat itaque solemnitas solemnitatum, illa scilicet solemnitas qua per incarnationis sue mysterium in sole posuit Dominus tabernaculum suum. Redierat a Saxonia in Galliam, ut, fundata filia in Christo, aduentum Domini celebraret apud matrem Corbeiam. Iamque alter Simeon senex parauerat uenienti Domino occurrere, et Regem regum procedentem de thalamo suis ulnis letus suscipere: cum ecce triduo ante  Natalem Domini tetigit eum ualidissima febris, orante eo et flente iuxta consuetudinem suam in basilica, medio noctis. Qui ita totis uigiliis una cum Fratribus perseuerans psallebat cum eis, et psallendo flebat, usque ad lucem hostiam ubilationis in pectore Domino consecrans.

52. Obitum suum imminere declarat.---Prosequente autem luce, iubet fratres ad se conuenire. Quibus coram positis, singulos monens de singulis, indicat instare tempus sue dissolutionis, et in commune perorat de pace et unitate secundum Deum future electionis. Et dicens Symbolum cum oratione, ceteris flentibus se commendans, retinuit illos cum quibus sibi erat agendum de rerum ordinatione.

53. Quid interim agat.---Cumque diatim magis  magisque languor crudesceret, ita prouidus omnia disponebat, ac si nichil mali ferret: precipue laborans, ne pro tedio sue inualetudinis sancta solemnitas minus honoris aut obsequii haberet. Cetera uero non minus studebat ordinare, ne post se aliquid sub se imperfectum uideretur remanere. Die igitur peracto qua potuit ueneratione, quo summa diuinitas humanitatem nostram dignata est suscipere, reliqui dies sibi profesti fuere, quia cepit in eo mortifera febris auidius morbescere. Quotidie tamen ad oratorium beati Marni ueniebat, cuius priuilegio amoris pre ceteris cum ceteris memoriam recolebat, ibique missas audiens sanctam communionem percipiebat.

54. Hildemanni aduentu letatur.---Interim audiens  eum egrotare Hildemannus episcopus Beluacensis, quem ille monachum nutrierat, et eo sublimarat honore per concessum regis, nulla detinetur instantis festi celebritate: sed mutatis gaudiis patrem suum uisitat infirmitatis compassione. De cuius aduentu tanta gauisus est Pater sanctus alacritate, ut nisi ultima esset, pene obliuisceretur infirmitatem pro tanta consolatione. Reddidit Deo gratias, et illi, quod non sit fraudatus a desiderio sui. Desiderabat enim eum uidere et inter manus eius obire.

55. A quo et ungitur.---Et interrogatus si ab eo benedictionis oleo perungi uellet, erectis in celum luminibus, omnimodis precabatur ut fieret. uocatus episcopus adest, et statim quod petebat factum est.  uix enim ex quo uenit, absistebat eius obsequio: sed locato ante lectum sediculo, semper assidebat coram eo. Quadam uero die cum paululum egressus cameram fuisset, et febricitans solus ille intro remansisset, Dei presentia uisitatus clamare cepit, cum presul redisset: »Curre uelociter, episcope, precipio tibi, et osculare pedes Domini mei Iesu-Christi, quoniam ecce adest mihi.« Ad hec ille ualde contremuit; et ignorans quo fret, herens stetit: sanctus quoque se sub silentio recepit.

56. Ad suos uerba facit.---Bis quarto autem Natalis, id est Circumcisionis die, alacrius cepit precibus Deo insistere, ut celebratis diebus tandem liceret eum hinc abire. Nec fuerunt preces sine uoto. Peracto quippe medie noctis spatio, prescius futurorum,  conuocatos fratres adorsus est hoc modo: »O filii, fructus mee senectutis in Domino, expleui numerum, scitote quoniam hodie hinc ibo. Datum est mihi ingredi uias carnis uniuerse, et ante conspectum Redemptoris mei apparere. Finitus est cursus certaminis mei: nescio quid accepturus sum premii: sed succurrite mihi, queso, ut ego de uobis, et uos de me possitis gaudere in Domino.«

 57. Seniores de se contulit. uiatico percepto moritur.---His dictis dedit licentiam ut exirent, retentis nonnullis quos urgebat ut ocius matutinos preuenirent. Quibus finitis uiaticum accepit; et accepto, in laude Christi lingua eius obmutuit. Sed non defuerunt sibi lingue filiorum, scilicet quas erudierat in Dei laude. Quorum psalmis, orationibus et lacrymis ab hora prima commendatus Domino, circa horam nonam emisso spiritu perculit suos tristi deliquio.

58. Subsequitur uox animam Christo commendantium, et singultus uoces interrumpent um. Quis enim non fleret, etiamsi de lapide natus esset? Plurime res intercedunt, que lacrymas elicere possunt. Stant filii orphani, et Corbeia mater eorum  uidua, quorum dolor et luctus penetrat etiam celi palatia. Stant oues sine pastore: crescit dolor mutus sine uoce. Ipse enim erat, bone Iesu, quem in toto ex omnibus solum abbatem reperi  : ipse ab uniuersis, quem alterius plusquam sua querentem inueni. Qu sicut mater amat unicum filium, ita quosque tenerrime diligebat, atque ut solidiora caperent inuitabat.





[MIRACULA S. ADALHARDI.]



LIBER PRIMUS MIRACULORUM Ab ipso S. Geraldo abbate scriptus



PRAEFATIO AUCTORIS.


1. Corbeie laudes. Ecclesie tres.---Corbeie locus quante fuerit apud priores nobilitatis, quicunque taceat, lapides clamant non solum ad aures sed etiam ad oculos posteritatis. Tres enim in ea principales habentur ecclesie  , in quibus corda fidelium sancte Trinitatis confessio bene possit unire. Prima Petrum prefert piscatorem, secunda piscatis Euangelistam Iohannem, tertia euangelizatis Stephanum protomartyrem. Pulcher ordo ordinatus utique a Deo. Non enim dixerim conditricem horum Baltildem reginam, sed eius, ut omnium bonorum, inspiratricem Spiritus sancti gratiam.

2. Corbeie situs et amenitas.---Proinde situs est salubris et ualde decens, totius utilitatis amenitate  florens, usibus monachorum, utpote ad hoc quesitus et inuentus, omnino conueniens. Ex uno latere Somma fluuius preterfluit, ex altero concurrens Corbeia fluuiolus uocabulum loco tribuit: sed illico cadens in Sommam, ubi dat, ibi perdit. Sicque pratis, aquis et campis longe lateque patentibus, similis et dissimilis habetur Saxonum Corbeie, illius cuius cum ista rector et fundator exstitit sanctus Adalardus.

3. Cuius expeditis superius gestis et moribus uite,  sequitur nobilis materies eiusdem mortis pretiose Siquidem sepultus apud ecclesiam Petri principatu principalem, medio iacuit loco, ante gradum cancelli inferiorem. Signo est epitaphii lingua, sed non sepulture fit similitudo alia. Ibi diu redit cinis in cinerem, carnis exspectans cum electis resurrectionem: donec illa generatio generationem pene integram generaret, et omnes lateret preter litteratos, ubi tam felix thesaurus requiesceret. Latuit diutius sepultura, ut reliquum terre calcatur ab omnibus: nemo transeuntium, nemo orantium est aduersus. Tandem discretor meritorum uolens notificando magnificare sepulturam, per sepulti meritum tale fecit seruum suum glorificandi initium.



CAP. I. Mira sepulture eius manifestatio, per eum qui pedibus hesit pauimento.


4. Suffragia sanctorum, quibus tante ecclesie florent, quidam oraturus uenit: et quia sic ordo exigebat, in primis principem Apostolorum requisiuit. Quesiuit Petrum, et inuenit sanctum Adalardum: inuenit latentem, sed latendo regnantem. Inscius enim se prosternens super tumulum confessoris, aures supernorum sibi conciliabat, quibus poterat precibus et uotis. Orauit, et est auditus; surrexit; nescio si exauditus. Cumque signato uultu  discedere uoluisset, pedibus hesit pauimento, ac si clauis confixus fuisset. Stupuit miser, stupendo cepit clamare miserabiliter: et quia pedes non poterat, uultum circumferre lacrymabiliter. Nouitas rei plures cogit ad tumulum; monachos in primis stupentes, mirantes; sed gaudentes nouitate signorum; hominem uidelicet non se posse mouere, et tamen stare sanum. Interrogabat illos si quis ibi requiesceret, et interrogatur ab illis si qua criminis conscientia torqueretur. »Scio, ait, domini, quia peccator sum homo; sed succurrite mihi, queso, hinc precibus, hinc consilio.« Fit utrumque actutum, oratur ab his: ille rem doctus uouet uotum sancto, scilicet Adalardo, fabricandi tumulum. Sicque a semetipso ligatus, a quo tenebatur, sine mora est  solutus. Oritus utrisque letitia, illi discedendi licentia, monachis patroni sui magnificentia. Nec defuit sancto ligandi soluendique premium. Rediens enim ille decentem fabricauit tumulum, statuens insuper omnibus diebus uite sue soluendi census diem anniuersarium.



CAP. II. De muliere contracta, et per sancti meritum a Deo curata.

5. Hec igitur ligatio multorum posthac fuit solutio. Ex hac enim famosa occasione locus multa cepit frequentari ueneratione. Conueniunt sani et debiles; illi anime, isti salutem corporis queritantes. Inter quos contracta quedam semper adiacens sepulture, uim uiro Dei quodammodo uidebatur facere. Non nox, excepto primo conticinio, eam  excludebat; non dies, nisi quando corpus alimentis recreabat. uocabatur autem Ulfiardis: et ideo semper ita presto, quia incola erat Corbeiensis: adeo contracta, ut magis incederet portantium pedibus, quam suis. Quod si deessent portitores, non bipedem gradientem, sed quadrupedem scabellulis repentem putares. Deerat cetera spes salutem recuperandi, excepta post Deum miseratione sancti Adalardi. Quadam igitur nocte, sicut solebat ueniens ad tumulum, terram capite, sed precibus petebat celum. Sedebat post orationem, quia stare non poterat: candelam tenendo, lacrymis et miseria sui psallentium uisus monachorum in se conuertebat. Multiplicabat orationem, quia non alius, sed suam querebat salutem. Tandem adfuit diuina miseratio,  quia interfuit amissi sui intercessio. Auditus neruorum crepitus, neruis ad neruos, iuncturis ad iuncturas resilientibus. Sentiens mulier salutem per sancti Adalardi intercessionem, uocauit ad se baiulam suam retro eam residentem. Adit illa uocantem, et dicto citius inuenit sanam et erectam stantem. Mirantur qui aderant, eadem petentes, iamiamque salutis sue redduntur certiores. Monachis quoque tanta accessit exsultatio, ut pro laude serui, Domini laudum fieri uideretur eis interruptio. Sed intererat matutinis abbas Ingelramnus   , qui eo tempore ceteris philosophabatur altius, quemque huius signi testem non sors miserat, sed cuius gregis pastor erat sanctus Ricarius. Ante quem accedens Corbeie abbas Heribertus, innuit manu: silentium quippe sibi indixerat sanctus Benedictus, si interruptis matutinis hymnum cantaret, Te Deum laudamus. Abnuit ille, matutinos innuit finiri debere: sicque rem laudibus omnes celebrare. Factum est, mulier laudantibus interest, ipsaque sue salutis lingua scientibus et nescientibus facta est. Omnibus quoque nota Corbeianis contracta, integram dat fidem miraculo sana.



CAP. III. De manuum mulieris curatione, meritis sancti confessoris et intercessione.

6. Mulier quoque erat in ipso cenobio Corbeie, que cum uaria corporis laboraret infirmitate, ita  digiti heserant palme radicibus, ut omnino destituta esset officio utriusque manus. Cuius contractionis spem ex integro ponens in sanctum Dei, cuius clementia multos infirmorum sepe uidebat ab ipso mortis periculo reuocari; quotidie ueniebat ad tumulum, et inter reliquos infirmos, Dei et sancti Adalardi implorabat auxilium. Cumque multos multoties uideret sanos recedere, quibus ipsa prior et intentior satagebat accedere; nullam inde incurrit desperationem, sed magis animabatur ad petitionem. Imputabat enim peccatis suis quod minus efficax esset sue petitionis. Petiuit ergo et accepit: quesiuit et inuenit; pulsauit et intrauit. Et quia non destitit, ut Chananea, salua facta est in  fide sua. Cum enim diutius misericordiam sancti implorasset, et quotidie adiacens eius tumulo implorationis effectum exspectaret, tandem prima Dominica passionis Dominice, quod diu quesierat feliciter meruit inuenire. Stans quippe intenta mente ante tumulum, ubi sanctum corpus erat tumulatum, inter preces et lacrymas cepit extendere nodos digitorum. Redditur libertati utriusque manus uola, iam queque inuolare et reuolare potest utraque palma. Redeunt ad officium manus: restituitur sospitati, quod infirmitate laborabat corpus. Sicque glorificatio sancti, Te Deum laudamus canendo refertur ad laudem Dei, et ut omnia referantur sub testimonio, testis est idoneus tunc quidem puer, sed postmodum abbas Fulco, qui onus et  honorem Corbeie sortitus est Richardo abbate humanis exempto.



CAP. Iu. De eleuatione sancti et succensione templi, et periculo regni.

7. Sed de his hactenus: modo dicendum qualiter sit celebrata eleuatio eius. Ea tempestate plura incommoda Corbeie, sed regno Francorum plurima contigit irruisse. Corbeie enim principale templum Sancti Petri, diaboli inuidia igne succenditur: omnis pene Gallia famis periculo addicitur. Fungebatur uice sua in regno Francorum rex Rotbertus,  Corbeie uero uice Christi abbas Richardus: uterque feliciter; nisi cum isto ignis, cum illo fames septem annis regnasset atrociter. Tot quippe populos neci dimittebat esuries, ut non pollice, sed ense uiderentur rumpere fila sorores. Hec autem lues morientium, cum ceteras nimis, maxime partes uexabat Ambianensium.

8. Qua compulsi necessitate, statuunt sibi remedium citius prouidere; Deum scilicet, quem multimodis malis offenderant, aliquibus bonis placare. uisum est siquidem hanc ultionem ideo sibi superponi celitus, quia pacem nunquam seruauerant, quam unice diligit et diligi iubet Dominus. Talis quippe consuetudo naturaliter innata est regno Gallorum, ut preter ceteras nationes semper uelint exercere  rabiem bellorum. Sed quid modo? non necesse est uelle mori in bello, quia cateruatim moriuntur famis et pestis gladio. Non potest mundus ferre iram Iudicis: initur consilium cum Niniuitis. Una conueniunt pax et iustitia: iamiam placet redire Saturnia regna. Superest desperatis unum ex omnibus consilium, ad placandam scilicet iram superni Iudicis requirere suffragia sanctorum. Requiruntur reliquie: ad reliquias ut queque loca sibi adiacent conferuntur, ibique pacis inuiolabile pactum confirmatur. Ita Ambianenses et Corbeienses cum suis patronis conueniunt, integram pacem, id est totius hebdomade decernunt, et ut per singulos annos ad id confirmandum Ambianis in die festiuatis sancti Firmini redeant, unanimiter Deo repromittunt. Ligant se  huius promissionis uoto, uotumque religant sacramento. Fuit autem hec repromissio, ut si qui disceptarent inter se aliquo discidio, non se uindicarent preda aut incendio, donec statuta die ante ecclesiam coram pontifice et comite fieret pacificalis declamatio.

9. Quam gratum uero hoc consilium foret Domino dominorum, luce clarius demonstrauit conuentus qui ibi erat sanctorum. Ea quippe die probauit Corbeia quanti essent apud Deum meriti patronorum suorum suffragia. Quorum in parte semotis reliquiis, ubi uidelicet placuit abbati et monachis, quotquot illuc debiles oratum uenerunt, sani et incolumes absque mora effecti sunt. Sicque composita pace redierunt ad sua quique. Exinde huiuscemodi  fama ita longe lateque cepit uulgari, ut Corbeia merito duceretur altera Roma appellari. Presentes denique et absentes, uincti et carcerales,  inuocato nomine Corbeiensium sanctorum, sine mora sentiebant sancti Petri principatum.

10. Cum ergo fama tanti boni de die in diem clareret lucidius; placuit auctori horum locum magnificare nobilius, beati uidelicet Adalardi merita demonstrando, cuius corpus sepulcrali adhuc tegebatur tumulo. Tegebatur autem in templo, quod erat igne combustum: Fratres uero ad uicinam Sancti Iohannis euangeliste transierant ecclesiam cum reliquiis sanctorum, ubi qualiter et quibus se reuelauit, ad sepulcrum quoque post eleuationem eius quam gloriose Deus eum magnificauit, dicendum quidem est: sed de his prius, de illis autem posterius.



CAP. u. Quibus signis animatus sit abbas Richardus ut leuaret sanctum corpus.


11. Quidam presbyter, nomine Himoldus, secundum suum propositum satis bona fama potitus, commorabatur in predicto monasterio Sancti Ioannis euangeliste, quia edituus habebatur eiusdem ecclesie. Cui nocte quadam in horamate [id est in uisione] se idem confessor offerens, secumque eum per combusti templi diuersoria ducens, multa mira et stupenda illi insinuauit, que ille insomnis redditus multis narrare dignum duxit. uidit enim inter cetera quasi hominem quemdam nebulosum, deformis stature, nigrum, squalidum, pannis et annis obsitum, qui maxillam inclinans super manum totus erat, ut ita dicam, non dolentis, sed doloris signum. Super quo presbyter somniando in multis requirens sanctum  ductorem: »Quis est iste, inquit, domine, qui tantum deducit dolorem?---Hic est, inquit sanctus Adalardus, demon ille, cuius sola uoluntas est cuncta ad perniciem trahere, quique hoc sacrarium ignis pessumdedit edacitati. Quia uero preter spem nunc cernit sibi euenire, optimos uidelicet cenobitas ad restaurandam elegantius, quam prius foret, domum Dei omnino satagere; ideo quanto uides dolore se afficit, et super hoc dolet quod uos letos efficit.« Ad hec presbyter stupefactus et stupendo expergefactus, non est effectus surdus auditor, sed uisionis sue ueridicus predicator.

12. Sicque istis, et anterius dictis, et multis sepe patentibus signis uisum est abbati Richardo felicis  memorie, quod Deus uolebat et uolendo monstrabat, negligentia sua non differre. Unde missis legatis accipere benedictionem a Ioanne papa, qui tunc temporis uicarius sancti Petri  habebatur  Rome pontificali hierarchia, non solum est permissus, sed etiam apostolica iussione iussus, quod libenter fecisset et iniussus. Et quia aberat episcopus Ambianensis Fulco, quem ex fratrum consilio abbas huic preuiderat interesse mysterio, accersitur Drogo Teruanensis, totius bone fame testimonio predicabilis. Cum quo postquam ministri dupliciter, cordis scilicet et corporis, habitudine apparantur, sanctum corpus uI Idus Octobris de sepulcro leuatur, et manibus presulis seu abbatis exspectantibus populis adorandum prebetur. Claudi, surdi, muti, manci et ceci confestim sanantur. Densatur cuneus accedentium: non est numerus oblationis fidelium, utpote ubi prius deest locus, et tempus, quam intentio offerentium. Exinde ergo titulus confessoris cum ceteris  Corbeie patronis inscribitur, cum quibus usque ad presentem diem Corbeiam tuetur et semper tuebitur. Celebrata est autem hec sancti corporis eleuatio anno ab Incarnatione Domini millesimo quadragesimo  , indictione uIII, Romanis Conrado, Francis imperante Rotberto.



CAP. uI. De muto et surdo ante sancti confessoris sepulcrum sanato.

13. Nec pretereundum oblitteratione qualiter eum Deus dignatus est post hec glorificare, sicut didici ab eo ipso qui ea gauisus est glorificatione. uigilia erat celebritatis illius, qua per passionem crucis celos ascendit clauiger ethereus. Omnis uia in circuitu uidebatur uenire Corbeiam , aliqui oratum, aliqui  mereatum, aliqui releuatum, quia combusta erat illa, quam super talem petram Christus fundauit ecclesiam. Inter quos adductus est quidam puer, Rogerus nomine, cuius loquendi et audiendi usum reseruauerat natura sancti Adalardi clementie. Lustratis parentes ceteris orationibus sanctorum, hora prima die festiuitatis uenere ad tumulum, quem cinere suo sanctus Adalardus fecerat gloriosum. Erat autem tumulus in templo ignis deserto combustione; corpus uero cum ceteris honorabiliter locatum in ecclesia Sancti Ioannis euangeliste. Orant genitores pro se et pro filio, sanctum Petrum sepe, sepius sanctum Adalardum inuocando: adfuit uterque, imo Deus propter utrumque. Puer enim recuperata salute cepit eos qui aderant alloqui et  audire. O supernam dignationem! Et ne aliquis condonaret  ceteris, quod Deus singulariter donauerat sancto Adalardo, facta est hec non ante corpus, sed ante tumulum miseratio. Nuntiantur hec abbati et monachis: augetur letitia festiuitatis, festina processio orditur, sanctus Adalardus sequente populo circumfertur, uenitur ad tumulum, ibi cantant, Te Deum laudamus hymnus oratur, de re gesta paululum peroratur, sicque abitur.



CAP. uII. De surdo et muto, manibus et pedibus et toto corpore contracto, et super tumulum sanato.

14. Alter quidam erat in Normannia, nomine Gislebertus, non solum natura corporis, sed etiam humana effigie pene destitutus. Erat enim contractus toto corpore, curuus, retrorsum reflexa facie, surdus etiam et mutus, reseruatis tantummodo oculis,  quibus miseriam suam posset uidere. Delatus est a suis Corbeiam, ibi diu stetit fratrum cum reliquis suscipiendo eleemosynam. Tandem post multum temporis a sancto Adalardo monitus est in somnis, ut statim quando surgeret, ad sepulcrum suum oratum iret. Euigilans ergo ire uolebat; sed licet a sancto iam uisitatus, minime ire ualebat. Et quia sepe uidendo instructus erat signis monachorum, innuit ut se iuuarent his qui erant secum. At illi compatientes eius miserie, ferebant eum ubi sanctus iacebat cum reliquis, uersus ecclesiam Sancti Ioannis euangeliste. Ille autem nutu eos auertit, et uersus sepulcrum ire conuertit, ut nulli dubium esset, a quo uisitatus fuerit. Tulerunt illico et deposuerunt coram tumulo. Ibi paulisper iacuit,  orauit et exorauit: uirtutem sensit, surrexit, gratias reddidit, sanus recessit.



CAP. uIII. De Ambianensium indignatione, et muti et surdi curatione.

15. Adoleuerat etiam inter Ambianenses et Corbeienses noua quedam religio, et ex religione pullulauerat consuetudo, que etiam reciprocabatur omni anno. Octauis denique Rogationum ab utrisque partibus conueniebatur in unum: ibique conferebantur corpora sanctorum. Soluebantur lites, ad pacem reuocabantur discordes, mutabantur a populo orandi uices. Decreta utriusque loci renouabantur, populo perorabatur, sicque redibatur. Sed procedente tempore, cepit aliquando res ipsa usu uilescere,  et irreuerentia fieri ex multa ueneratione.  Uterque siquidem sexus cachinnis et lusibus intendere, ordiri choreas, et irreuerenter agere: et sic pene omnes corpora sanctorum negligere. Displicuit res illa bonis, et maxime monachis.

16. Preerat abbas Richardus Corbeie, abbas utique beate memorie: qui cum talia fieri cerneret pluribus annis, aliquando cum processuri essent, fratribus conuocatis: »Timeo, inquit, sanctos qui solent ferri offendere. uidetis enim singulis annis quantum fiat eis irreuerentie. Sed si uobis uidetur, in cubilibus suis requiescere sinantur.---Non ita oportet, inquiunt fratres, quia uenturi cum suis, si nos aliter occurrerimus, superbie deputabunt Ambianenses.---Fiat, inquit abbas, sicut uobis uidetur: sed si uultis, sanctum Adalardum deferte, quia nullus  aliorum circumferetur.« Fit ratum quod iusserat; nemo quippe contradicere poterat, imo Deus ita disposuerat: sicque sanctus Adalardus, quasi indignior ceteris, excipit iniuriam, quam pro ceteris iussus erat. Exitur ad processionem: uenitur ad statutam indictionem  . Occurrunt Ambianenses cum sancto Firmino, Corbeienses cum sancto Adalardo: utque simul perueniunt, antiphonas ex more imponunt. Subsistunt ex utraque parte, et orant debita religione: sed ex breui ignorantia grandis aliquando acquiritur gratia. Fuerunt enim aliqui ferentes indigne, quasi monachi ceteras sanctorum reliquias, sancti Petri scilicet et sancti Gentiani, dedignati fuissent illuc deferre. Reuera tamen non erat omissum alio ex consilio, nisi, ut prescriptum  est, pro irreuerentia que fiebat eis a populo. Sed multi multa loquuntur, dum qualiter se res habeat a multis nescitur. Monachi itaque sancto Adalardo cominus decenter locato, ea qua debent diligentia assistunt patrono suo. Populus Corbeiensis ex more agit, sanctum Firminum muneribus donat, oratione petit. Sanctus Adalardus positus e regione non ea frequentabatur qua dignus erat ueneratione. Nemo apud eum orabat, nemo aliquid ab eo petebat: et tamen nondum petitus iam dare disponebat.

17. Non tulit itaque Dominus deiectionem serui sui, sed per cuiusdam releuationem statim ostendit presentibus quanti essent apud se meriti. Exaltauit electum suum, et magnificauit pre omnibus, qui  delati fuerant ante eum. Quidam enim Retbertus [f. Rotbertus], sicut monitus erat in somnis, ueniens cum Ambianensium populo, minister scilicet cuiusdam Roculfi ex castro Aliniaco, uidentibus cunctis iuxta feretrum cepit orare, et eo attentius, quia priuatus erat omnino auditu et uoce. Suffundebatur lacrymarum imbre, exprimebat gemitu et capitis nutu quod nequibat uoce, quasi sanctum sibi colloquentem uideret, ita appetens loquaci corde. Intendebant omnes in eum, ipse autem in neminem:  sed stabat percutiens pectus, et exosculans feretrum. Tandem respexit eum diuina clementia, ut per eum ostentaret sancti confessoris sui merita. Cumque paulisper in se sensisset uirtutem Dei, diu multumque oscitans cepit in uocem inniti. Mouebat multos ad pietatem, plures etiam usque ad lacrymarum effusionem. Totis autem uiribus in uocem enitens, iterum per nares, per os, et per aures expectorauit sanguinis fluuium, qui totum guttatim respersit feretrum. Et sic emissa uoce, erupit in hoc quod prius uolebat, et non poterat proferre: »Deus, adiuua me, inquiens, et tu, sancte Adalarde!« Hec fuit prima uox recuperata salute: statimque omnes currere, et ipse cepit uix subsistens quasi ebrius talipedare. Sed recipitur et leniter sessum componitur:  interrogatur; uirtutem in se factam exponendo confitetur. Letatur uterque populus, et referunt laudes uterque ordo et sexus. Nulla insidet dubitatio, ubi tamen manifesta facta est curatio. Erat sane maxima materies credendi, persona uidelicet ipsis cum quibus uenerat Ambianensibus nota, que receperat usum loquendi et audiendi. Ipse quoque Roculfus, cuius erat minister, testimonium perhibebat fideliter. Deus etiam qui fecerat miraculum, reliquerat euidens credendi signum: et sanguis qui resperserat feretrum, ab omnium cordibus extergebat infidelitatis uenenum.

18. Ipsis etiam Ambianensium clericis quam certa res fuerit hinc perpenditur, quod ab uno eorum in  eminentiorem locum statim ascenditur, et de ipsa re et de ceteris aliquantisper ad populum peroratur. Insonant uoces digne laudis, crescitque tumultus tante exsultationis. Fit inaccessibilis circa corpus frequentia, funduntur preces, offeruntur munera, imponitur laus Te Deum laudamus, personat in eo uterque ordo et sexus: sicque sanctos ab iniuria uindicat sanctus Adalardus, quam pro eis accipere fuerat missus.

Rebus itaque compositis soluitur conuentus, et orditur monachica processio, refertur ad propriam sedem: sequente etiam Ambianensium populo. Respondent campi in eius laude: occurritur ei a uicinis digna ueneratione. Quidam uero ex monachis preeuntes ad ecclesiam, albis et cappis induti cum  reliquis sanctorum pignoribus exierunt ei obuiam. Cumque simul ecclesiam hymnizantes repetissent, et corpus sancti Adalardi super altare posuissent, iterum ille qui sanatus fuerat ante corpus in pauimento se prosternens, gratias referebat, sanguinem rursus per aures, per os et per nares emittens. Resonat tota ecclesia uocibus gauisoriis: nemo in ea cessat a laudibus et hymnis. Nec immerito; tali enim honore dignus est, qui honorari dignatur a Deo.



LIBER SECUNDUS MIRACULORUM Scriptus ab anonymo seculi XII.



PROLOGUS AUCTORIS.


1. uirtutes et miracula, quibus in presenti sanctos suos illustrare dignatur operationis diuine potentia, quoties apparent, dignum est posteris transmittere litterarum notitia: ut corda ipsorum ad laudandam Dei uirtutem excitentur, et ad exhidendum honorem reliquiis sanctorum magis accendantur. Unde uirtutes aliquas breuiter adnotamus, quas nostris temporibus patronus noster, sanctus scilicet operatus est Adalardus, imo per ipsum operata est diuina uirtus. Quas quidem oculis nostris non perspeximus, sed fidelium uirorum qui uiderunt et presentes interfuerunt relatione didicimus, quorum relationi plena fides est exhibenda; quippe quos commendat sanctitas morum, et etatis reuerentia. Non enim eis salutis commodum, nec sancto glorie cresceret augmentum, si modo aliquibus astrueretur mendaciis, quem constat multis antea glorificatum miraculis. Sicut autem ab eis accepimus,  ita et prosequendo referimus.



CAP. I. Causa cur sanctus Adalardus asportatus sit in Flandriam.

2. Henricus igitur rex Francorum, qui patri suo Rotberto successerat in regnum, sororem nomine Adelam habuit, quam Flandrensium marchioni, Balduino scilicet seniori, nuptiali copula coniunxit, et ei Corbeiam que regno suo adiacebat, pro dotali munere cum aliis pluribus concessit. Pro hac autem coniunctione rex et comes fedus inter se inierunt, et magna inter eos uiguit amicitia, quoad uixerunt. Sed quia, sicut a quodam philosopho dicitur, Amicitia sepe exheredatur; postquam uterque, rex scilicet et comes, mortali concessit nature, inter filios eorum Philippum scilicet regem, et Rotbertum comitem fedus ruptum est amicitie. Philippus autem rex reputans sibi detrimento esse, quod regnum suum quasi diminutum esset priuatione Corbeie, quam pater  eius, sicut supra diximus, in matrimonio dederat sorori sue, ipsam Corbeiam cum regali pompa intrauit, et sibi sicut regi fidelem securitatem opidanos iurare cegit.

3. Quod postquam comiti Rotberto compertum fuit, iniuriam sibi factam moleste tulit: quam quia sicut ira exigebat, ad presens in regem uindicare non potuit, in Corbeiensem ecclesiam non tale quid meritam retorsit. Nam eius uillas et predia per terram suam late diffusa statim inuasit, et fratribus inibi Christo militantibus que uestimentorum eorum usibus deputata erant, denegauit. Unde Fulco abbas, qui tunc temporis ecclesie Corbeiensi preerat, et fratres non modice turbati, querimoniam lacrymabilem coram regis presentia fuderunt, et super hoc eius consilium et auxilium implorauerunt. Sed cum aut impossibilitate aut incuria regis nulla eis fieret recuperatio perditorum, magnumque damnum perpessi fuissent, suis carendo redditibus fere per biennium, quid facto opus esset cogitantes, super his  animo fluctuare ceperunt. Tandem in Domino tanquam in portu iactantes cogitatum suum, anchoram sue salutis in ipso fixerunt. Nam fuit eorum commune consilium ad diuinum confugere auxilium, sanctumque comiti presentare Adalardum, ut comes eius presentia flexus, ei et sancto Petro suum restitueret allodium.



CAP. II. De asportatione sancti in Flandriam, et quod in aduentu eius aperte sunt fores ecclesie.

4. Igitur sanioris consilii fratribus qui sancto comitarentur electis, et omnibus que itineri necessaria essent paratis, cum magno honore, ut decebat, iter arripientes peruenerunt in Flandriam, de Dei misericordia et sancti merito non desperantes. Fama  autem preeunte comes sibi sanctum a fratribus presentandum audierat, et ne illis alicuius ecclesie pateret introitus interdixerat, existimans taliter nullum ad se ab illis posse fieri accessum. Sed secus ac ratus res habita est. Nam tendentibus illis ad uillam que dicitur Curba, ubi Sancti Petri iure hereditario habetur ecclesia, presbyter secundum comitis preceptum obseratis ecclesie foribus, secessum occultum, ne posset inueniri, petierat cum clauibus. Tandem ad ecclesiam peruenitur, claues requiruntur, presbyter circumquaque queritur, sed querentibus facultas inueniendi denegatur. Mirum dictu! fidelem querens auditorem, dum aliqua mora fieret querendo templi sacerdotem, illico sponte sua confractis seris, dissilientibus repagulis, patuerunt fores ecclesie, et sancto cunctisque eum comitantibus se peruias prebuere. Non magica, non ars ibi operata est mechanica: sed ad ostendendum sancti Adalardi meritum, uirtus apparuit celestis  in apertione ualuarum. Ecce alter in hoc facto Petrus; sanctoque Petro, cui commisse sunt claues regni celorum, in tali miraculo comparandus. Sancto etenim Petro de carcere per angelum liberato porta ultro patuit ferrea: isti similiter de carcere, id est, de carnis ergastulo per angelum consilii iam educto, cesserunt ultro dura portarum robora. O stupenda dignatio! gratiam meruit a Domino, que celesti concessa fuerat clauigero. Iure etiam in aliena terra patuit illi sancti Petri ecclesia, qui apud Corbeiam hospitium sortitus sancti Petri ecclesiam, quasi pro contubernali federe, ad requirenda eius bona fungebatur legatione. Taliter in ecclesia prius inaccessa sanctus defertur, populus utriusque sexus qui conuenerat prosequitur; laudes cum uocis cordisque exsultatione a monachis et clericis diuine maiestati referuntur, populis applaudentibus, et gratias Domino referentibus.



CAP. III. De eo quod comes reddidit ei omnia que abstulerat.


5. Sequenti die inde asportatur, et ad querendum comitem acceleratur iter. Ubicunque autem sancti audiebatur aduentus, a longe pro iam diuulgato miraculo immense multitudinis populorum ei fiebat occursus. Nec solum iam ei contra preceptum comitis ianuas ecclesiarum aperire certabant, sed etiam tam ecclesiastice quam seculares persone, ut sanctus in ecclesiis inferretur, postulabant, magis diuinam quam comitis incurrere timentes offensam. Audientes autem fratres comitem in pago Tornacensi circa Schelmas  oppidum, quod obsidione militum cinxerat, commorantem, illuc iter flexerunt, et quo ceperant tandem peruenerunt. Quem cum sibi comes audiret deferri, eius presentie se subtrahere festinauit. Tunc principes qui lateri eius solebant assistere, et in quorum consilio eius omnis pendebat dispositio; super hoc ceperunt eum arguere, dicentes quia nichil ei prospere cederet,  quandiu sanctorum ecclesias suis rebus spoliaret. Consulebant autem illi ut sancto cum humilitate occurreret, et quidquid erga sanctum deliquerat, emendaret. Quorum prudenti consilio comes acquieuit, et humiliter sancto obuius processit. uideres alium regem Niniuitarum de suo solio descendisse, pedibusque nudis pre humilitate incedentem, honorem suum deposuisse: cum tanta deuotione, militum stipante caterua, comes ad feretrum sancti accessit, et sumpto manibus suis gestatorio, militibus onus eius leue certatim alleuiantibus in ecclesiam haud longe positam tulit. Ibi quidquid Corbeiensi ecclesie abstulerat, coram primatibus suis in presentia sancti reddidit: et quidquid erga  sanctum Petrum et sanctum Adalardum deliquerat, emendauit, postulans per eos sibi a Domino indulgentiam impetrari. Fratres uero uice Domini, qui cor contritum et humiliatum non despicit, sanctique Petri, cui data est a Domino potestas ligandi atque soluendi, eum absoluerunt; et eum gaudentem suisque orationibus commendatum ad obsidionem oppidi remiserunt. Inde non ingrati diuine misericordie, qui gratiam comitis meruerunt sancto Adalardo mediante, immensas laudes Deo altissimo retulerunt, cuius auris, quam precibus pulsauerant, preparationem cordis eorum audierat.



CAP. Iu. De eo quod comitissa uoluit eum retinere.

6. Sic non cassato itineris labore letati, cum sancto arripuerunt iter remeandi. Sed interuenit eis aliqua turbationis molestia, ut maior subsequeretur letitia. Contigit enim ut ad oppidum quod dicitur Insula , peruenirent, et sanctum Dei  in ecclesia Sancti Stephani protomartyris, que ibi habetur, deferrent. Illis diebus apud idem castrum Adela comitissa, de qua supra mentionem fecimus, morabatur; dum ad obsidendum prefatum oppidum Schelmas comes, scilicet filius eius, occuparetur. Que cum audisset adesse sanctum Dei confessorem, gauisa est ualde sibi esse oblatam retinendi illum opportunitatem. Accersitis igitur monachis, inter alia que protulit uerba, dixit eis: »Sciatis, Domini mei, sanctum Adalardum communis generis consanguinitate mihi esse proximum, et ideo ut honoris gratiam paret mihi in celis, uolo eius honorem sublimare in terris. Unde sedet mihi in animo eum retinere in hac terra, quia ad exsequendum quod uolo magis hic ero idonea. Aut enim ei nouam construi faciam ecclesiam, quam immensis opibus ditabo, deputatis monachis aut clericis, qui seruiant sancto; aut in Blandiniensi monasterio, quod in honore sancti Petri apostoli situm est in castro Gandauo,  faciam eum deferri, ubi pre omnibus sanctis qui ibi habentur, faciam ei honorem exhiberi. Interdico itaque uobis, ut eum ab ecclesia Sancti Stephani non dimoueatis, sed ad locum uestrum redeatis; ni potius cum eo remanere placeat uobis.« Denique precepit portas obseratas, et exitus uiarum adhibitis custodibus obseruari, ne in noctis silentio clam sanctus posset asportari.



CAP. u. De eo quod per medios uigiles sublate sunt sancte reliquie.

7. Quid iam monachi facerent? In aliena terra positi suorumque auxilio destituti obuiare non poterant comitisse potestati, ut in asportatione sancti aliquam uiolentiam inferrent illi. Illico ad sanctum reuersi sunt Adalardum: et extra spem positi deliberabant, quid potius eis esset faciendum. Consilium autem super hac re querentes, tales inter se conquerendo proferebant uoces: »Quid faciemus? quo diuertemus? ad nostros sine sancto Adalardo  reditus nobis non est necessarius: quia forsitan aut nos expellent, aut  lapidibus obruent. Denique nos non reuerti prohibet improperium et dedecus, quia nobis non reuertentibus tantum damnum imponent nostre assensioni nostrisque machinationibus. Ceterum quamuis absque sancti representatione gratiam eorum possimus habere, eiusdem Patris nostri ablatio, nostre matris ecclesie fiet desolatio. Ipsa enim mater nostra, que nos tanquam filios in suo fouit gremio, relinquetur sicut umbraculum in uinea, et sicut tugurium in cucumerario.« Taliter prius nauicula cordis eorum turbabatur in mari: et dormiente in eis Christo, quia dubitabant, ceperunt mergi. Sed cum clamassent, »Domine, salua nos, perimus,« illico excitatus est Dominus, uentisque imperauit et fluctibus.

8. Illis autem consilium capientibus celitus inspiratum est, ut intempeste noctis silentio expositas de feretro sancti confessoris reliquias tollerent,  et cum illis fuge presidio sibi suisque consulerent. Quod et ipse Saluator fecisse, suosque ut idem facerent legitur admonuisse: Cum uos, inquit, persecuti fuerint in unam ciuitatem, in aliam fugite, licet figuraliter possimus intelligere. Cunctis igitur per uillam somno occupatis, monachi requiem suis denegarunt oculis, opportunitatem querentes perducendi ad finem que inerant illorum animis. Media autem nocte ad thecam argenteam, qua pretiosus thesaurus tegebatur, accesserunt, ipsumque audacibus, ut ita dicam, sed fidelibus manibus exposuerunt. Denique ipsum super aurum et topazion pretiosiorem, omniumque aromatum fragrantiam suo odore uincentem, in mundo pallio, postea in byrso ceruino inuoluerunt: et uni eorum, domno uidelicet Euerardo, qui ad hoc sagacior uidebatur, asportandum commiserunt. Qui ceteris cum scrinio sancti remanentibus, de commisso sibi thesauro sollicitus non modice animo angebatur, qualiter  propter uigilum excubias ciuitatem egrederetur. Dumque totus in hoc studio esset positus, illuxit matutinalis hora, qua expulso uesperi luctu Christi resurrectione demoratur letitia. Tunc Christus qui est uerus Sol iustitie, depellens tenebras erroris et tristitie, ostendit illi tramitem salutis et letitie. Nam eadem hora obtulit se illi quidam monachus, quasi missus a Domino, quem Remensis ciuitatis archiepiscopus ad comitem direxerat pro suo negotio. Huic sanctarum baiulator reliquiarum sociatus, per medios uigilum cuneos, portis patentibus, exiuit; Deique prouidentia, per sancti uidelicet Adalardi meritum, frustratas illorum excubias reliquit.

9. Renouatum est sane in hoc facto miraculum, quod ad Christi resurgentis contigit sepulcrum, si tamen glorie regis audemus equiparare uirtutem militis. Sed non minuimus gloriam regis, si uirtutem predicamus militis: quia uirtus militis gloria est regis. Custodia enim militum ad Christi posita  est sepulcrum, ne a suis furaretur discipulis: diligentia nichilominus excubatorum deputata est portis et exitibus uiarum, ne corpus sancti Adalardi clam a suis efferretur monachis. Christus summo diluculo milites signatum monumentum custodientes resurgens irritos reddidit: sanctus quoque Adalardus summo mane uigiles portas et exitus uiarum obseruantes exeundo fefellit. Milites Christo resurgente pre timore facti sunt ueluti mortui: custodes, postquam sanctus asportatus est Adalardus, pre nimia admiratione redditi sunt stupidi. Taliter corpus sancti confessoris Corbeiam refertur, et a monachis cum magno cleri plebisque tripudio suscipitur. Qui cum magno honore, ut dignitas eius exigebat, repositus in archiuo ecclesie ipsam sua decorauit presentia, quam primum obscuram reddiderat eius absentia. Fratres autem cum cordis deuotione laudes immensas reddiderunt super hoc bonitate diuine, paruipendentes si scrinii fieret  amissio, cum beatos et diuites reddidisset eos pretiosi thesauri restitutio. Illud enim erat recuperabile damnum: hic, si eum amisissent, damnum irreparabile. Sed qui uoluit corporis thesaurum restituere, dignatus est etiam uas eiusdem remittere: ut sicut in corporis asportatione, ita etiam sancti pateret meritum in uasis representatione.



CAP. uI. De relatione scrinii, et quod in representatione eius sanatus est claudus.

10. Interea fama uolante, cum comitisse nuntiatum fuisset taliter sanctum Adalardum a monachis sublatum esse, moleste tulit se ita delusam esse. Tamen intelligens hoc esse uoluntatis diuine, et ideo iam non posse contra torrentem brachia tendere, postulata uenia concessit illis cum scrinio sancti confessoris remeare ad propria. Taliter illi, quasi de Aegypto egressi, ubi iam quasi captiui fuerant detenti, protegente eos celestis defensionis nube, ne urerentur a sole tribulationis, peruenerunt,  duce nouo Moyse nostro, in terram pacis et securitatis.

11. Cumque iam facti fuissent proximi Corbeie, premittentes nuntios mandauerunt fratribus suis, ut scrinio sancti Adalardi mature occurrerent cum brachio eiusdem confessoris. Illico gaudium nouum adhuc recenti gaudio superadditur: classica pulsantur: ecclesia tapetibus et palliis adornatur; accensis etiam luminaribus plurimis illuminatur: denique facto populi conuentu, festiua processio orditur, et cum brachio sancti Adalardi precedentibus cereis et crucibus obuiam proceditur. Tunc filii Isrel quasi arcam Domini de Philisteis reductam suscipientes, in tabernaculo Dei referebant: et cum Dauid in uoce exsultationis et confessionis psallentes precedebant, uariis musicorum instrumentorum generibus ad augendam letitiam circumquaque sonantibus.

12. Ecce autem quidam claudus ad portam templi iacebat, ita utroque pede contractus, ut plante  pedum eius  retro hererent natibus. uenerat autem ibi reptando in quantum poterat manibus et genibus, non solum ut alimoniam peteret ab intreuntibus, sed ut sanctum Adalardum rogaret suis adesse doloribus. Qui cum feretrum sancti precedente longo processionis ordine uidisset inferri, in quantum ipsa egritudo patiebatur, clamare cepit, ut sui misereretur. Sanctus uero Adalardus, more beati Petri, aurum uel argentum illi non dedit, sed quod melius erat, diuina concedente gratia, illi tribuit. Nam mirum in modum statim uideres neruos prius contractos extendi, cutem disrumpi, sanguinem manare, pedes cruraque ad naturalem locum redire; illum autem pre nimiis angustiis fatigari, ita ut pene uideretur deficere. Tandem in suis erectus pedibus, iam nullius egens adminiculo ad feretrum sancti accessit. O laudandum Dei donum! o predicandum sancti meritum! Presentia corporis eius aberat, et  tanta in uase corporis eius Dominus ostendebat. Sed hoc in uase corporis eius ostendere potuit, qui per umbram corporis sancti Petri egrotos sanare ualuit. Tunc qui sanatus fuerat feretrum prosequens et baiulans gratias referebat Domino, imitans  illum euangelicum leprosum, qui reuersus laudem dedit Deo? Cum tanto gaudio filiis in sinu matris ecclesie receptis, de thesauro conscientie proferentes sacrificium spei et fidei, que in ara cordis accenderat feruor caritatis, hymnum Te Deum laudamus cantauerunt coram altario diuine maiestatis.



CAP. uII. De repositione sanctarum reliquiarum in scrinio.

13. Denique ascendentes gradus pulpiti, qui de ualle plorationis per gradus uirtutum ascenderant in montem exsultationis, populis infimis iacentibus nec ad altiora conscendere ualentibus, condescenderunt propinatione salutiferi sermonis rei geste temporique presenti respondentis. Nec siluerunt ad confirmationem sui sermonis que in uia accidissent eis, quanta Domini gratia in omnibus adfuisset illis, quantisque sibi dilectum confessorem  declarasset miraculis. Et ne aliquis eorum dubius existeret sanctum Adalardum esse relatum, reliquias eiusdem de secretario, ubi ante reposite fuerant, presentari fecerunt. Quas quidem in conspectu populi adstantis extulerunt, ipsasque, ut credi decet, antiquo ebore lucidiores, uisuque pro sui raritate delectabiles, conspectibus omnium astantium cernendas prebuerunt. Postquam autem presentia sancti remota est ab illis omnis nubes dubitationis, eum honorifice reposuerunt in eodem scrinio, quod paulo ante relatum fuerat cum gaudio.

14. Quo rite peracto, secus sanctum Gentianum martyrii rosa in domo Dei uernantem collocauerunt S. Adalardum, castitatis lilio ante Deum florentem. Felix aula, que tantis sustentatur columnis! felix ecclesia, que tantis illuminatur lucernis! ut taceamus ceteros, quorum presentia feliciter ipsa floret Ecclesia, istis tutoribus protegitur contra uentorum flatus, et tempestatum fulmina. Istis enim illuminantibus,  repelluntur ab ea tenebrarum caligines et merorum nubila. Istos itaque honoremus, istos ueneremur in terris, ut nostri memores esse dignentur in celis.





S. GERALDI ABBATIS CHARTA De precibus pro fratribus sue congregationis et aliis sibi confederatis faciendis. 


 Cognoscant omnes, tam presentes quam subsecuturi, quia ego Geraldus Sancte Marie Sylue Maioris abbas, quamuis indignus, utilitati uiuorum et mortuorum consulens, communi totius congregationis consilio stabiliui, et, ut in eternum maneat, litteris mandari precepi, quod si quis nostre congregationis decesserit a seculo, nobiscumque sepultus fuerit, usque ad annum panis et uinum pauperibus pro eo tribuatur, et usque ad triginta dies ab omnibus misse et uigilie mortuorum communiter celebrabuntur;  ita autem ut priores septem misse et uigilie solemniter, pulsatis signis omnibus, persoluantur. Sacerdotum unusquisque septem missas perorabit; qui sacerdos non est, tria psalteria; qui ad psalterium nondum peruenit, usque ad dies triginta septem psalmos quotidie cantabit; qui autem nescit, septem quotidie Miserere; qui uero nec Miserere, septies similiter Pater noster. Quod si infra duos dies, uel quatuor, uel etiam amplius, alter decesserit, insimul utrisque positis, quod uni in principio  minuetur, finito alterius officio, restituetur. Omnis autem congregatio primis septem diebus ante altare post capitulum psalmos prostrata cantabit. Si uero in cella, que a monasterio longe sit, aliquis obierit, totum pro eo quod pro presenti persoluatur, excepto quod panis et uinum in cella ubi obierit, usque ad annum, sicut iam dictum est, in eleemosyna constituetur.

De congregationibus autem que nobiscum societatem acceperunt, uel accepture sunt, si quis obierit, ad nosque nuntius peruenerit, septem missas, totidemque uigilias persoluemus communiter; tres autem uigilias primas cum lectionibus nouem, signis omnibus pulsatis; reliquas uero quatuor cum tribus: ita tamen quod ipso die quo nuntius aduenerit, post  capitulum, signis sonantibus, psalmus uerba mea pro eo cantetur; et qui sacerdos fuerit missam orabit; ceteri uero psalterium unum; qui nescit psalterium, psalmos septem; qui nec septem psalmos, Miserere septies; qui uero nec Miserere, septies Pater noster. Congregationes autem nostre societatis he sunt: congregatio sancti Sicarii de Branstosma, sancti Florentii de Salmurio, congregatio sancte Fidis de Conchis.

Hoc est fedus indissolubile Maioris Monasterii, Sylueque Maioris cenobiorum, uidelicet ut fratribus utriusque monasterii utrumque capitulum et omne benefactum spirituale et corporale sit utrimque omnibus commune, et omnis per omnia societas. Pro fratribus uero defunctis semel in anno  plenariam uigiliam et missam festiuam celebramus, et breue accepto, mox finito capitulo, uerba mea, cum appendiciis suis, pro absolutione fratrum qui recitati fuerint, pulsatis signis, persoluemus.

Notum sit omnibus, tam presentibus quam futuris, quod domnus Odo abbas Sancti Iohannis Angeriaci uenit in capitulo Sancte Marie Sylue-Maioris, et consilio domni Geraldi abbatis, et omnium fratrum, pro defunctis fratribus statuerunt inuicem, ut ipsa die qua breuis ipsius ueniret, pulsatis omnibus signis, plenissima uigilia oraretur, in crastino similiter missa plenissime, et usque ad dies septem similiter; sed signis non pulsatis, psalmus uerba  post capitulum; quo die panis et uini prebenda pro eo dabitur. Pro abbatibus autem utriusque congregationis, quantum pro fratre eiusdem loci fit, in eternum constituerunt. Hoc ipsum fit pro congregatione sancti Benedicti Nantolii. Hoc ipsum agitur pro congregatione Lucionensi, et pro abbatibus tricenarium, et sancte Marie de Pampilona canonicorum, et sancti Michelis de Eremo, et sancti Maurini de Agenno, et canonicorum sancti Romani de Blauia; similiter agimus pro monachis sancte Marie Dolensis, et sancti uincentii Laudunensis, et sancti Petri Ferrariensis ecclesie, et pro abbatibus tricenarium complebitur, tam in missis, quam in uigiliis, et scribentur in martyrologio, ut semper agatur anniuersaria commemoratio pro eis; et sancte Crucis  de Kimperlé, et sancti Saluatoris Karrofii, sed pro Karrofensibus plus agitur; triginta diebus singulis horis psalmus uoce mea, ad psalmos familiares, et post matutinos, uerba mea. Similiter agitur pro congregatione sancti Petri Malliacensis, et pro abbatibus Malliacensibus triginta diebus prebenda dabitur, et omnes fratres ipsius loci in martyrologio nostro scribantur. Pro monachis sancti Pauli Cormeriacensis, breue accepto, post capitulum signis sonantibus, facimus absolutionem, et per septem dies septem officia plena cum totidem missis, et per triginta dies uerba mea et uoce mea. Similiter agimus pro congregatione Usercensi, et pro fratribus Generensis monasterii, et pro monachis sancti Launomari Blesis, et die quo breue recitatum fuerit,  prebenda panis et uini, et sancti Petri Carnotensis, et sancte Marie Guistrensis, et sancti Stephani de Beania; pro clericis sancti Martini de Ruricicurte tres uigilias et tres missas; prima tamen die, pulsatis signis, hoc idem agimus pro sororibus sancte Marie Suessionensis; similiter agimus pro monachis sancti Petri Solemniacensis, pro monachis sancti Martini de Campis, post capitulum, absolutionem, et unam plenam uigiliam, et unam missam. Pro congregatione Exiensis cenobii septem missas cum uigiliis, et prebenda ipso die quo breuis in capitulo recitabitur. Hoc idem fit pro canonicis sancti Stephani Agennensis sedis.



APPENDIX AD S. GERALDUM.





COMMEMORATIONES A SYLuAE-MAIORIS MONACHIS PRO ALIARUM ECCLESIARUM ALUMNIS FIERI SOLITAE.


     Primo Ianuarii, fratrum et parentum defunctorum commemoratio.
     1. Canonicorum Sancte Crucis Aurelianensis missa plena et uigilia. 16 Ianuarii.
     2. Canonicorum sancti Aemiliani, missa plena et uigilia. 26 Ianuarii.
    3. Fratrum Case Dei, missa plena et uigilia, et tricenarium plenum, singulis diebus prebenda panis et uini, cum reliquis cibis. 3 Februarii.
    4. Eodem die canonicorum sancti Ioannis de ualentinas. 3 Februarii.
    5. Fratrum de Borcieto, missa plena et uigilia. 13 Februarii.
    6. Fratrum sancti Eligii Nouiomensis, missa plena et uigilia; prebenda cum cibis danda: quilibet sacerdos dicet unam missam, alii septem psalmos. Feria Iu Cinerum.
    7. Fratrum Premonstrate ecclesie, missa et uigilia. 21 Februarii.
     8. Canonicorum Catalaunensium, missa plena et uigilia. Feria II post Dominicam I Quadragesime.
    9. Fratrum Auriliacensis monasterii, missa festalis et prebenda. 27 Februarii.
    10. Fratrum sancti Seueri, canonicorum Cesaraugustensium, et Lincolnensium, et fratrum Sarlatensium, missa plena et uigilia. 10 Martii.
    11. Fratrum Suessionensium, prebenda danda eodem die.
    12. Fratrum Figiacensium, missa plena et uigilia, prebenda quatuor pauperibus. Feria Iu post Letare.
    13. Aquiciensis monasterii officium, missa cum pulsatione signorum, tribus pauperibus prebenda  datur. 16 Martii.
    14. Maioris Monasterii. 15 Aprilis.
    15. Commemoratio parentum et fratrum S. Asterii confessoris. Feria II incipientis passionis.
    16. Canonicorum Cesaraugustensium, missa, uigilia, tribus pauperibus prebenda datur. 26 Aprilis.
    17. Fratrum Orbacensis monasterii, missa plena et uigilia. 11 Maii.
    18. Fratrum sancti Martialis, prebenda datur cum reliquis cibis. 3 Iunii.
    19. Fratrum Uticensis ecclesie, prebenda datur cum reliquis cibis, eodem die.
    20. Fratrum Grandimontis. 18 Iunii.
    21. Sancti Petri de Corbeia, missam quilibet sacerdos,  et prebenda datur tredecim pauperibus. 20. Iunii.
    22. Canonicorum Aturensis ecclesie, missa festiue, et uigilia plena, eodem die.
    23. Sancti Ioannis Angeliacensis, missa plena et uigilia, tricenarium plenum, dabitur prebenda cum reliquis cibis. 25 Iunii.
    24. Fratrum sancti Pauli Rome et sancti Petri de Papia, missa festiue et uigilia plena. 4 Iulii.
    25. Fratrum Burdigalensis monasterii. 7. Iulii.
    26. Commemoratio fratrum Case Dei. 12 Iulii.
     27. Item fratrum Gratie Dei, eodem die.
    28. Canonicorum sancte Marie Laudunensis. 14 Iulii.
    29. Fratrum sancti Seueri, tribus pauperibus prebenda datur, cum ceteris cibis. 27 Iulii.
    30. Canonicorum sancti Stephani Agennensis, missa festiue, et uigilia plena. 4 Augusti.
    31. Item canonicorum de Castris, eodem die.
    32. Fratrum sancti Stephani Lemouicensis. 12 Augusti.
    33. Sancti Ioannis Noui monasterii Pictauis. 16 Augusti.
    34. Fratrum de Cancellata, missa festiue et uigilia plena. 23 Augusti.
    35. Canonicorum Ausciensis ecclesie, missa festiue  et uigilia plena, eodem die.
    36. Item fratrum sancti Isuadi de Bardanay in Anglia, eodem die.
    37. Canonicorum sancti Caprasii de Agenno, missa plena et uigilia, et tribus pauperibus prebenda datur. 19 Septembris.
    38. Inchoatio tricenarii pro fratribus sancti Dionysii, singulis annis reddendi octauo Kal. Octobris.
    39. Fratrum de Belloloco. 10 Octobris.
    40. Canonicorum Baionensium, missa festiue et uigilia plena. 15 Octobris.
    41. Fratrum de monte Cassino, missa plena et uigilia. 19 Octobris.
    42. Fratrum sancti Martini Guistrensis, missa  plena et uigilia. 3 Nouembris.
    43. Fratrum de Burgo, missa festiue, et uigilia plena. 4 Nouembris.
    44. Canonicorum Aquensium, missa plena et uigilia, eodem die.
    45. Fratrum Solemniacensium, missa festiue et uigilia plena, et prebenda tribus pauperibus, eodem die.
    46. Commemoratio fratrum Cluniacensium, missa plena et uigilia, quilibet sacerdos unam missam, alii septem psalmos. 12 Nouembris.
    47. Fratrum sancti Faronis, missa plena et uigilia, eodem die.
    48. Et sancti Stephani canonicorum de Mauritanea, missa festiue et uigilia plena, et prebenda datur,  eodem die.
    49. Canonicorum sancti Martini de Corona, missa plena et uigilia. 13 Nouembris.
    50. Canonicorum sancti Martini Laudunensis, eodem die.
    51. Fratrum Solacensis ecclesie. 4 Decembris.
    52. Canonicorum sancti Amandi, prebenda datur, eodem die.
    53. Fratrum sancti Remigii, missa plena et uigilia. 14 Decembris.






CIRCA ANNUM DOMINI MLXXX.
FOLCARDUS CeNOBII SITHIuENSIS APUD ATREBATES MONACHUS.





NOTITIA HISTORICA.


Folcardus, cenobii Sithiuensis apud Atrebates monachus, claruit anno 1060, diuque deinceps uixit. uir pro sorte seculi quo uiuit non indoctus, Gulielmo Anglorum regi, quem Conquestorem uocamus, admodum familiaris, qui subacta Anglia ipsum Torneie preposuit, ubi XuI fere annis abbatis uices suppleuit. Diu in Anglia uersatus est donec ortis illum inter et episcopum Lincolniensem simultatibus, ad monasterium suum Sithiuense recessit. In litteras misit primo quidem per compendium, deinde recognitos et auctos De uita et miraculis S. Bertini abbatis Sithiuensis libros duos, quos Bouini abbati suo inscripsit. Hos ex mss. codicibus Bertiniano et uedastino edidit Mabillonius Sec. Benedict. III, part. I, pag. 104; qui etiam librum II Miraculorum, ab auctore anonymo circa initium seculi X scriptum, subiecit. Recenset quidem Baleus  Folcardum quemdam Dorobornensem, cenobii Cantuariensis monachum, uirum doctissimum, anno 1060 clarum, quem eumdem cum nostro fuisse existimamus, quemque Aldredi Eboracensium archiepiscopi, magni sui Mecenatis iussu, De uita et miraculis Ioannis archiepiscopi Eboracensis libros duos, eidem Aldredo nuncupatos, atque alia quedam scripsisse, Baleus refert. Certe Folcardum nostrum S. Oswaldi Wigorniensis episcopi, aliorumque sanctorum Anglie historias suauiter composuisse, testis est Ordericus uitalis, eiusdem pene temporis scriptor Hist. Eccl. lib. II, ad ann. 1118, ubi plura de Folcardo habet. uite Ioannis archiepiscopi Eboracensis a Folcardo scripte meminit etiam auctor incertas De uita S. Ioannis Monast. Anglic., tom. I, qui pariter ac Baleus Folcardum Cantuariensem uocat, montu chum scilicet, non quod Mabillonius male habet, Cantuariensem archiepiscopum. uitam ipsam extuli-Mabillonius Sec. Benedict. III, part. I, pag. 433. Librum uero Miraculorum, quem etiam memorat Baleus, reperire non potuit. De aliis uite Bertiniane scriptoribus, anonymo quodam antiquiore, et Folquino abbate Lobiensi, Actorum etiam SS. Audomari, Folquini episcopi, Winnoci et Saluini compilatore anonymo altero, denique Simone abbate Sithiuensi, exeunte seculo XII claro, plura te docebit et Mabillonius in Obseruationibus preuiis, ubi supra, p. 104.





uITA S. BERTINI ABBATIS SITHIuENSIS IN MORINIS Auctore FOLCARDO.






OBSERuATIONES PRAEuIAE.

 1. Multi gesta S. Bertini abbatis in litteras retulere. Sex omnino inuenio huiusce argumenti lucubrationes. Prima est anonymi cuiusdam, quem ceteri postea secuti sunt. Secunda Folquini abbatis Lobiensis, qui Acta SS. Audomari, Bertini, Folquini episcopi, Winnoci et Siluini Waltero abbati Bertiniano, anno 996 mortuo nuncupauit. Tertia et quarta auctorem habent Folcardum, Sithiuensis cenobii monachum. Quinta et sexta metrice composite sunt, una quidem ab anonymo quodam, alia a Simone, ut putant, abbate Sithiuensi sub finem seculi XII, quanquam Ioannes Iperius de Simone abbate agens, eius rei, ni fallor, haud meminit. Quatuor postremas scriptiones e monasterio Sithiuensi accepimus, beneficio tum uiri religiosissimi D. Ioannis Le  Pecqueur, subprioris, tum humanissimi D. Gerardi du ual cenobite. Hic unicum exhibemus Folcardum, de aliis auctoribus pauca dicturi.

2. Anonymum uite Bertiniane scriptorem perantiquum laudant auctor libri De gestis S. Winnoci abbatis, Folcardus et alii: Folquinum Iacobus Malbrancus passim, maxime in scholiis ad cap. 1, lib. III De Morinis, ubi ait Folquinum in Actis SS. Audomari, Bertini, etc., multa preteriisse que apud alios reperire est, quia solummodo ea inserere in uotis habuit que lectionibus Breuiarii possent adaptari. Hunc putant esse Folquinum leuitam et monachum Bertinianum, qui principum ac regum diplomata aliaque instrumenta in unum retulit, et annis regum annos Dominice Incarnationis aptauit; qua in re a  uero calculo passim aberrauit. Anonymum legit, et cum subiecta Folcardi lucubratione contulit D. de With, cenobita Bertinianus, ante annos triginta uita functus; cuius animaduersiones a D. Gerardo du ual communicatas in ora marginali apponemus.

3. Folcardus, Bertinianus monachus, primo quidem compendio scripsit uitam S. Bertini, quam postea fusius a se reddendam promisit. Sic habet in prioris lucubrationis epistola dedicatoria. »Domino suo Bouoni Patrique desideratissimo Folcardus nulli inserendus pagine, quod summum est coram summo pontifice. Fortassis, Pater mi, in tuum uernaculum tuo quondam lacte tuisque educatum alimentis merito frequentius stomacaris, quod solum terram  occupem ut ficus illa inutilis, nec quiduis tue qua quondam puerum inseuisti, promam institutionis. Ius, fateor, esset, que inseuisti, etsi non digno, tamen quocunque pullulare germine; sed cupido uires deficiunt, Pater optime, quo cogor inter priuatos ignobilis delitescere. Hinc te sepius rite indignatum mee inertie concesserimo, hocque a te summum in me beneficium libens conceperim. Unde que hactenus minus consulte egi, ad iussum paternitatis tue in melius transferre curaui. Quod meditanti occurrit in medio uita beatissimi Patris nostri Bertini, quam rescribere orsus sum, impellente causa multiplici. Quod si sic ex re constabit, examinis tui trutina probabit. Bona siquidem dicturus facturusue,  a nullo malui quam a te principium sumere, qui tot commodis inseruis nobis omnibus quotidie. Dein uero quod quorumdam fratrum deuote petitioni oportuit me satisfacere, qui dum aliquid apud tantillum uidentur petere, magis imperare ex ipsa noscuntur petitione. Nec eo, fateor, ipsi petunt, ut reor aut ego subaudio, ut ueteri posthabito siue neglecto hoc opus rapiatur in publico: quod absurdum nimis esset, me tale aliquid inter tot et tales, ut ita dicam, nubigenas moliri. Sed si ita iubes, secundum illud quod lignea et fictilia uasa cum aureis aiunt in templo Domini, sic hec mee paruitatis descriptio seruetur cum ueteri.« Dein sequitur alius Prologus hoc exordio: Deifice Trinitatis clementia, etc.; qui Prologus diuersus est in exemplari  Cisterciano. Sic uero incipit uita: »Beatus puer Bertinus generosa progenitorum stirpe ortus traditur in Constantie finibus,« etc. Demumque ita librum concludit: »Hec dicta sufficiant pauca e pluribus, que compendiosa quidem terminauimus diffinitione, sed patentioris textus serie disponimus elucidare.« uides hic promitti prolixiorem scriptionem. Et infra librum De miraculis S. Bertini a se scriptum iri pollicetur his uerbis: »Lectoris ergo nos accommodantes satisfactioni, ac si iam de uita refecto Patris clarissimi, subsequenter scriptis textum exsequemur signorum, que per cum gessit Dominus Deus uirtutum.« Quod utrumque prestitit, editis libris De uita et miraculis S. Bertini, quos hic primum typis donamus. Etsi enim libri manu exarati  auctoris nomen haud preferunt, id tamen colligimus ex eius etate, quam ipse indicat libro I Mirac., cap. 11. Quanquam liber secundus De miraculis a principio antiquiorem sapit auctorem, cui cetera Folcardus adiecisse uidetur. Ordericus uitalis in eccl. Hist. lib. II, ad ann. 1108, laudat »Fulcardum S. Bertini Sithiensis monachum, multa eruditione ualidum, quem Guillelmus Anglorum rex subacta Anglia Torneie preposuit, ubi Fulcardus fere XuI annis absque benedictione abbatis uices suppleuit. Hic affabilis, inquit, et iucundus fuit atque caritatiuus, grammatice artis ac musice peritissimus. Unde pretiosa peritie sue monumenta reliquit in Anglia futuris generationibus. Nam plures dictatus memoria dignos edidit, et S. Oswaldi Guigornensis  episcopi aliorumque sanctorum, quorum propago de Albione processit, delectabiles ad canendum historias suauiter composuit. Ortis postmodum quibusdam simultatibus inter ipsum et Lincolniensem episcopum recessit,« nempe in monasterium Sithiuense, ubi uitam S. Bertini exornandam suscepit.

4. Bouo, abbas Bertinianus, cui Folcardus primam scriptionem suam dedicauit, auctor fuit eleuationis corporis S. Bertini, a Folquino Morinorum episcopo loco secreto reconditi ob Nortmannorum infestationes; eiusque facti relationem litteris mandauit, quam ex mss. codd. erutam publicamus post Folcardum, qui eamdem historiam in libro II Miraculorum prestrinxit. Bouo monasterio Sithiuensi  prefuit ab anno 1043 ad 1065, uti discimus ex Ioannis Iperii Chronico Bertiniano, cap. 37, qui Iperius etiam gesta S. Bertini in Chronicon suum retulit cap. 1.

5. De duobus petis, Anonymo et Simone, nichil est quod adnotemus. Eorum lucubrationes typis committere non uisum est opere pretium. Simon Bertiniano monasterio prefuit ab anno 1176 ad 1187, quo abbatis dignitatem abdicauit, febre quartana aliisque molestiis affectus, in quatuor annos superstes. Lege Ioannis Iperii Chronicon, cap. 103. Simonis carmen de S. Bertino incipit hoc modo:

Filius et frater merito tuus, o pia mater,
Laudibus immensis celebremus, plebs Sithiensis.
Unam cum reputem tibi non satis esse salutem,
 Me conferre putes tibi cum Patre mille salutes.
Ergo faue Simoni, queso, Pater alme, Leoni,
Cui quod concepi dudum, modo scribere cepi
Laude Dei festa nostri Patris inclyta gesta.

6. S. Bertini memoriam celebrant sincera Martyrologia Usuardi, Adonis, et Flori additamentum ad Bedam. Nonis Septembr., inquit Usuardus, in pago Taruennensi S. Bertini abb.; et Ado eodem die: Natalis S. Bertini abbatis, magne sanctitatis et innocentie uiri. Florus uero: Depositio S. Bertini confessoris et monachi, qui in diuinis rebus prudens, et in malis simplex, uirtutibus claruit diuinis. Preterea S. Bertini absconsio a Folquino seculo IX facta antiquis Kalendariis inscribitur XuII Kalend. Augusti Eleuatio seculo XI celebrata a Widone  Remorum archiepiscopo uII Nonas Maii; Translatio denique in thecam pretiosiorem seculo XIII per Petrum Morinorum episcopum XuII Kalend. Augusti; de quibus infra suis locis.

7. An Bertinus monasterii Sithiuensis primus abbas fuerit, merito dubitari potest. Scriptor uite S. Audomari episcopi Taruennensis, edite seculo II Bened., primum locum tribuit Mummolino, Bertino secundum. Ioannes Iperius e catalogo abbatum Sithiuensium penitus expungit Mummolinum, quem Bertino postponunt Sammarthani in Gallia Christiana, at immerito certe. Siquidem Mummolinus B. Eligio successit in sedem Nouiomagensem anno 669, eique prefuit per uiginti et sex annos, testante auctore uite S. Audomari: proindeque longe ante S. Bertinum  uiuere desiit. ueri simile est Mummolinum per annos XIu ante initam sedem episcopalem prefuisse abbatem ueteri Monasterio, quod nomen ipsius hactenus retinuit; et curam habuisse fabrice noui monasterii Sithiuensis; non tamen eo loci rexisse monachos, nisi forte ad breue tempus, eo quod uixdum perfecto cenobio raptus sit ad episcopatum; mox uero Bertinum fabrice supremam imposuisse manum, et colonie monachorum prepositum fuisse.

8. Sithiuense seu Sithiense monasterium anno circa 660 edificari ceptum in pago Taruennico, a prima sui origine amplissimum, hactenus S. Bertini nomine celebratur, inclusum muris Audomaropolis, que urbs a monasterii celebritate orta, ab annis  centum cathedra episcopali donata est, excisa Taruenna. Duplex fere a cenobii primordiis conuentus monachorum isthic fuit, unus quidem in S. Petri basilica, constans monachis centum et quinquaginta; alter in S. Marie ecclesia cemeterii loco edificata, habens cenobitas quadraginta, quos Fridogisus abbas secularis seculares canonicos fecit. In hac demum S. Marie basilica sedes episcopalis erecta, in alia cetus monachorum perseuerat. Procedente tempore isthic etiam, ut et alibi passim, admisse sunt sanctimoniales, quas Conuersas appellabant, Gregorio nono pontifice per Romanum S. Angeli diaconum cardinalem expulse. »Erant tunc, inquit Iperius, cap. 46, parte XX, in hoc monasterio moniales  que dicebantur conuerse sub habitu religionis, non tamen sub professione regulari inter duas portas monasterii, iuxta ecclesiam S. Martini commorantes, de eleemosyna monasterii uiuentes, in hospitali pauperibus seruientes, uestes sacras et ornamenta ecclesie cum opus esset consuebant et abluebant. Et quia non licebat mulieribus ingressus intra monasterium monachorum, matres, sorores et propinquas nostras cum ad nos ueniebant, recipiebant.«

9. Ut uero intelligas ea que de uariis monasterii principalis basilicis dicuntur, iuuat Iperii uerba e cap. 3 hic attexere: »Notandum est quod ecclesia ista diuersis successiue temporibus diuersimode nominata fuit. Primo enim dicta fuit Sithiu a nomine  uille uel loci qui Sithiu dicebatur, quam ecclesiam B. Bertinus fundauit in honore B. Petri apostoli, qui adhuc nunc est et Pater et patronus. Deinde B. P. Bertino numero sanctorum adaucto, quia ipse primus fundator noster exstiterat, ab eo denominatus est locus monasterium S. Bertini Sithiensis. Et ut nominis recompensatio fieret, constructa fuit ecclesia B. Petro ad occidentalem partem templi ad plagam septentrionalem, a qua adhuc nominatur porta S. Petri ibidem. Beato uero Martino facta fuit ecclesia iuxta illam que nunc est parrochialis ecclesia S. Martini in insula. Et inter duas has ecclesias sanctorum Petri et Martini factum est hospitale pauperum seu domus eleemosyne; uia quoque patens, per quam de una ecclesia ad aliam, ac de  hospitali ad utramque patebat ingressus. Demum igne fortuito consumptis ecclesiis beatorum Petri apostoli ac Bertini, tempore domni Roderici abbatis  ordinatum fuit, quod adhuc hodie seruatur, quod templi nostri maius altare, imo ipsummet templum semper consecratur in honore B. Marie uirginis, beatorum apost. Petri et Pauli atque B. Bertini confessoris Christi; secundum uero altare in quo solet dici missa matutinalis, semper appropriatur et consecratur in honore S. Martini Turonensis episcopi.« Hactenus Iperius.

10. Istud asceterium tanta religione et sancte Regule cultu per uarias alternantis humane conditionis  uices floruit, »ut de uiginti duobus sanctis illius ecclesie monachis iam solemnizet Ecclesia,« inquit Iperius in Prologo. uiginti quinque numerat Locrius in Chronico Belgico, nimirum Bertinum abbatem et cenobii conditorem, Ebertramnum abbatem ueromandensem, Walbertum comitem, eiusque filium Bertinum paruum, Mummolenum Nouiomagensem episcopum, Winnocum abbatem Uuoromholtensem cum Quadanoco, Ingenoco, et Madoco eius sociis; Erkenbodonem Sithiuensem abbatem quartum hoc seculo uIII; Humfridum ex monacho Prumiensi abbatem Bertinianum, et Fulconem Remensem archiepiscopum itidem abbatem, Wocardum, Winebaldum, Ragenardum et Gerwaldum monachos martyres seculo IX; Grimbaldum Wintoniensem  abbatem cum sociis Ioanne et Assero, ac Gerardum abbatem seculo X; Lambertum, Simonem et Leonem abbates Sithiuenses cum Ioscione et Bernardo monachis seculo XII

11. Ex eodem asceterio prodierunt quamplures alii qui ad infulas episcopales euecti sunt. Isthic etiam seculi pompam et dignitates abdicarunt uiri spectate nobilitatis, »Guntbertus clara stirpe, patre Gorberto, matre uero Ebertruda progenitus,« inquit Iperius, cap. 11, parte III; »Honrocus comes, Adalardi abbatis pater,« cap. 13, parte III; »Zoppo regis Caroli Calui uicarius,« cap. 15, parte I; »Megenfridus puer nobilis, a patre Ruodwaldo oblatus,« cap. 16, et alii: quibus addendi Childericus rex ultimus Merouingice stirpis »in Sithiu  monasterio tonsus,« et Guillelmus Flandrensis comes, qui morte instante religiosam uestem induit, et in Sithiuensi monasterio sepultus est, teste Orderico uitali in Hist. lib. XII, ubi eius epithaphium refert ad annum 1127.

12. Preterea ex hac abbatia originem sumpserunt, seu, ut uerbis Iperiani Prologi loquar, »sunt deriuata quatuordecim honesta monasteria,« adeo ut Sithiuensis Ecclesia »patrie sedem primam obtineret post cathedralem Morinorum.« De monasteriis Woromholtensi, Bergensi, Alciasensi, Hunulfricultensi et aliis e seminario Sithiuensi profectis, lege sepe laudatum Iperium.

13. Non tantum sanctorum seminarium fuit iste locus, sed etiam sanctorum asylum et confugium.  Istuc se recepere SS. Anselmus et Thomas Cantuarienses archiepiscopi. Admissi etiam non semel monachi  Cantuarienses a regibus pulsi, primo quidem in S. Thome odium ab Henrico Iu, deinde uero a Ioanne rege anno 1207. De primis agit Iperius cap. 44, parte II, de aliis cap. 46, parte XII, ubi hec uerba: »Quibus aduentantibus D. abbas et conuentus inobuiam eis cum cruce, candelis et thymiamateriis processionaliter incesserunt usque ad ecclesiam S. Dionysii, et eos huc in monasterium adduxerunt. Erant monachi septuaginta, familiares autem usque ad centum: qui omnes insimul per dies duodecim hic apud nos manserunt, donec per abbatias circumquaque bini uel terni a suo priore missi sunt, ipso priore cum sedecim monachis plus quam per annum nobiscum remanentibus,« etc. Egregium sane Christiane caritatis et religiose hospitalitatis  exemplum!



PROLOGUS AUCTORIS.



 1. Domino omnipotenti bonorum munerum largitori multiplices gratie laudesque sedulo sunt referende, qui omnium creaturarum uisibilium et inuisibilium conditor et gubernator existens, Filium  suum unigenitum Dominum nostrum Iesum Christum ad docendas redimendasque omnigenas gentes misit ad terras; et cetera ut in uita S. Audomari infra.



INCIPIT uITA.



CAP. I. In qua prouincia natus est B. Bertinus, et quod in pueritia monachus factus est.


2. Beatus puer Bertinus generosa progenitorum stirpe ortus traditur in Constantie finibus, quam Rhenus subterfluens sub eiusdem urbis muros in Apotamo lacu ferme tribus stagnatur millibus; que hinc e uicino Baioariam, illinc Burgundiam, ab austro autem Alpina suspicit iuga. Hic itaque suis pignus admodum dilectum progenitoribus nutriebatur diligenter infantulus, uti tantus in Domino post futurus. Cui cum ad mundi gloriam a Deo terrena nobilitatis suffragaretur dignitas, ab ipsis infantie cunis maior seruitutis Christi coadoleuit caritas. Quod exhibens mox ut ad id etatis peruenit, pueritie sue principia euangelica perfectione Deo dicauit.  Parentibus enim et patrie Dominum secuturus abrenuntiauit: et ut perfectionis nil Domini seruo abesset, monachum in Luxouiensi cenobio sub patre Eustachio professus est. Cuius uita et doctrine institutio quam spiritualis gratie compos fuerit, scire datur in ipsa excellentia gregis cui prefuit, presertim nunc cum euidentioribus sanctitatis eorum pateat signis, quos pluribus terris coram Domino suis scimus  patrocinari meritis. Horum teneram uitam moresque Bertinus puer quidem etate, sensu autem senior, imitari Spiritu sancto inspirante contendit, quem postquam sue gratie carismatibus mancipauit, inter tales tantosque Patres, ut eorum exemplis instrueretur, adsciuit. Omnibus tandem perfectioribus uita auctum muniis in pueritia, inexhausto celestis desiderii uigore preditum prouexit in adolescentia.



CAP. II. Quod adhuc adolescentulus ad S. Audomarum peruenit.

3. Ergo cum iam Dominus militem suum mundo manifestius propalare disposuisset, ne in absconso lucerna tante claritatis lucens tot mortalium spiritualia commercia differret, egressus duobus tantum  comitibus Mummolino et Ebertramno, magne scilicet sanctitatis uiris, tertius adiunctus, perfectus sancte Trinitatis cultor in Galliam usque peruenit  . uidentes igitur predicti uiri sancti, Bertinus scilicet et socii eius, ibidem messem quidem multam, operarios autem paucos, ceperunt longe lateque uerbum uite instanter per totam Galliam disseminare. Adheserunt autem eis quamplures uiri religiosi,  qui ab eisdem a mane usque ad uesperum eterne uite pabulis reficiebantur; nec minus quoque palatini proceres intermissa ad tempus regali seruitute ad eos confluebant, eorumque modestam conuersationem in recte uiuendo ad exemplum sibi proponebant.

4. Tempore illo Lotharius filius Ludouici regis regni Francorum monarchiam gubernabat: cuius aures cum iam suorum procerum relatione pulsaret sanctorum Bertini sociorumque eius eximie conuersationis crebra opinio, mox eos suis astare iussit conspectibus. Quibus illatis a rege, uir Domini Bertinus et eius socii honorifice sunt suscepti, et longo tempore intra regis palatium summa diligentia subrogati. Post longum autem temporis interuallum  prememorati uiri S. Audomarum tunc Taruennensem episcopum  adierunt ut ei in predicando essent comites, quatenus in eterna retributione a Deo mererentur fieri equalis glorie participes. Sanctus uero Audomarus eosdem Dei famulos gratifice recipiens, omnipotenti Deo gratias egit, qui tales sibi ad predicandum Euangelium adiutores misit. Erant enim in fide perfecti catholica, et in ecclesiasticis disciplinis atque in diuina Scriptura eruditi. Subibant igitur officium legationis sue labore predicationis continue.



CAP. III. Traditio Adroaldi.

5.  Interea quidam uir nobilis ualde prediues opum, Adroaldus nomine, nullum habens filium,  tractare cum B. Audomaro et predictis Dei famulis cepit, qualiter possessionum suarum ecclesiam heredem faceret. Quem B. Audomarus, inspirante gratia Spiritus sancti, hortatus est ut S. Bertino sociisque eius prenominatis queque habere poterat conferret, quatenus ibidem cenobium in honore B. Petri principis apostolorum construendo, turbam monachorum non modicam coadunarent. Quod Adroaldus presente B. Audomaro cunctisque proceribus urbis Taruenne magna cordis alacritate compleuit, tradens uillam sue proprietatis nuncupatam Sithiu, anno ab Incarnatione Domini sexcentesimo uigesimo sexto  , anno autem undecimo regni Chlodouei filii Dagoberti, octauo Idus Septembris.  In territorio igitur quodam ipsius uille monasterium edificare ceperunt, qui locus usque hodie uetus uocatur monasterium.



CAP. Iu. Quare aptiorem locum sanctus uir Dei querebat.


6.  Interea decedente Acario  episcopo urbis Nouiome ad episcopatum eiusdem urbis uenerabilis uir Mummolinus prouehitur, et Ebertramnus cenobio S. Quintini a Mummolino preficitur; sanctus uero Bertinus in loco sibi a Domino collato annis quatuordecim resedit  . Et quoniam locus ille permodicus minusque spatiosus erat, ut constructionem alicuius magni caperet apparatus, sanctus uir Dei Bertinus cepit cum suis sibi coadunatis edificandi cenobii aptiorem querere locum. Sed dictum Dominicum animo reuoluens: Sine me nil potestis facere , perfecto huius consilio Dei prouidentie cuncta disponenti sese ex animo  committens, protinus nauim conscendit sine gubernatore et remige per spatiosum stagnum cui adheret predictum monasteriolum. Dei tantum nutu nauis agebatur, angeli quoque ministerio cerneres carinam contra fluenta precipitis fluuii impingi, quousque aptum tenendo portum consisteret, et uenerabilis uir Bertinus hunc uersiculum ex ordine decantati psalterii promeret: Hec requies mea in seculum seculi, hic habitabo quoniam elegi eam . Cognoscens igitur a Domino sibi locum illum electum, sine mora nauim relinquens, monasterium nomine Sithiu in eodem loco in Dei nomine et in honore S. Petri edificare cepit. Confluentibus undique religiosis uiris intra modicum tempus, multitudinem monachorum, uidelicet centum  quinquaginta  coadunauit, cum quibus multis in Dei seruitio uixerat annis, turbamque sibi a Domino creditam sub districto sacre regule iugo mente sollicita peruigil custodiebat pastor, sciens quod scriptum est : Cui plus committitur, plus ab eo exigitur . Beatis enim Dei famulis sub sua cura consistentibus Dominica atque apostolica predicando mandata, sua quotidie districta conuersatione ac religiosis actibus magnum bene uiuendi prebebat exemplum, implens quod scriptum est: Sic luceat lux uestra coram hominibus, ut uideant bona opera uestra et glorificent Patrem uestrum , ne secundum apostolici preceptum aliis predicans, ipse  reprobus inueniretur. Nec deerant, prouidente Domino, uite eorum necessaria. Affines enim et quique nobiles Christo deuoti eius admonitione et doctrina,  plurima terrarum fundorumque illi conferebant donaria, sicut inferius patebit.



CAP. u. Traditio de uilla de Worinhoud.

7.  Post predictam etiam uenerabilis memorie Adroaldi traditionem, qua se in eiusdem loci constructionis primitias primum exhibuit, quidam prediues Heremarus sue proprietatis uillam Worinhoud  dictam, Deo sanctoque Bertino contulit. Qui scilicet beatus uir tantorum diuine largitatis impensorum non ingratus, quidquid sibi a Dei conferebatur fidelibus, eorum saluti reuera consulens supernis sanciuit usibus. Nam in predicto fundo sanctum Winnocum a puero sua disciplina instructum cum eius aliis commilitonibus direxit, quibus ut ad pauperum receptionem cellam ecclesiamque  in honore S. Martini edificarent iussit: quod predicti uiri unanimes in Domino instanti labore compleuerunt tempore modico. Statuto etiam fratrum conuenticulo, suum in omni sanctitatis exercitio emulum discipulum, sanctum scilicet Winnocum prefecit, quia de eius uita et moribus non dubitabat, quem secum ab infantia sub Dominica monasterii schola nutrierat. Taliter ergo B. Bertinus omnium cenobiorum Taruennensis territorii auctor et pater exstitit, tantoque germine in prouectu Ecclesie Christi fructificauit. Omissis tandem omnibus, quanta industria cuncta necessaria loco proprie habitationis curauit prouidere, subsequenti narrabitur serie.



CAP. uI. Qualiter cemeterium acquisiuit.

 8. Omnibus igitur commodis eiusdem loci sui fratribus perquisitis, cemeterium parare non potuit, uti in palude. Super qua re sui in omnibus adiutoris dilecti Dei antistitis Audomari consilium et opem non distulit querere. Qui preclarus pontifex solita caritatis adfuit exhibitione, eiusque consilio communicato et labore, fossa ambiens cemeterium, eidem cenobio consecrauit in predicti collis uertice, constructa in eius medio basilica in ueneratione sancte Dei genitricis Marie. Quam communi perfectam opere S. Bertino eiusque cenobitis concessit integre anno sexcentesimo sexagesimo Incarnationis Dominice, donationem suam confirmans facta per priuilegii descriptionem traditione, in qua se eiusdem beati Patris cunctorumque fratrum sub eius patrocinio  Deo seruientium orationibus commendauit, petiitque ut in eodem cemeterio, eo totius carnis uiam ingresso, corpus exanime humarent. Cuius priuilegii exemplar hic inscribere curauimus, uti tunc temporis a prefato Christi presule Audomaro factum accepimus.



Exemplar charte S. Audomari de cemeterio.



9. Igitur decedente domno Audomaro episcopo, trigesimo quinto anno post predicti cemeterii et  capelle donationem in uilla Waurantis dicta, distante a Sithiu cenobio fere quatuor milliaribus a domno Bertino secundum ipsius beati uiri in hoc priuilegio rogatum exinde deportatus, in suprascripta basilica, ante altare sancte Dei Genitricis est humatus, ac deinceps ipsa basilica domno Bertino fuit subdita.

10. Largus igitur bonorum operum retributor contra diabolicas persuasiones indefessam sui militis Bertini aspiciens pugnam [oculi enim Domini aspiciunt super iustos, et aures eius in preces eorum ], magnamque eius de ouibus sibi creditis intuens curam, almificis eum signis ac uirtutibus glorificauit, de quibus, fauente Domino, pauca subsequenti narrabimus sermone.



CAP. uII. Traditio Walberti  .


11. Fuit igitur quidam uir nobilis honorificus et comes secundum uanam huius seculi dignitatem nomine Walbertus, uxor uero eius Regentrudis fuit nuncupata. Huic uero Waulberto et coniugi sue pater confessionem  beatus fuit Bertinus, nec non et compater fuit secundum seculi laudabilem ritum inter Christianos ad coniungenda fraterne caritatis federa conseruatum. Beatus igitur Bertinus utrisque uerbum sepe predicabat diuinum. Quapropter pius uir predictus Walbertus ad B. Bertinum sepe uenire solebat, ut a beato uiro diuina precepta audiret, et ut a sacro eius ore post communicationem corporis et sanguinis Christi more benediceretur solito. Quadam igitur die ad basilicam  sancte Dei genitricis semperque uirginis Marie, ubi etiam B. Bertinus S. Audomarum sepeliuit, supradictus Walbertus ueniens, ibidemque orationem complens, aliqua eum necessitate subito retrahente ad beatum neglexit uenire Bertinum, sed ad suam propriam incaute remeauerat domum. Tunc suus discipulus nomine Dodo beato nuntiauit Bertino dicendo: »ualde uenerabilis Pater, admiror quod uester fidelis in Christo amicus Walbertus in proximo nobis hodie iter faciens sine uestre benedictionis petitione ad suam insolenter perrexit domum.« Tunc sanctus Christi confessor Bertinus prophetico spiritu plenus predicto ait discipulo: »Antequam, fili, ad suam Walbertus perueniat domum, ad quam nunc properando  se credit cito esse uenturum, ualde penitebit, quod hodie sine nostre benedictionis munere de hoc perrexit loco.« Quod secundum beati uiri prescientis uerbum effectus probauit rei. Eodem enim die post solis occasum nuntius a Walberto uelociter secundum domini sui preceptum equitando ad beatum uenit Bertinum, statimque postquam ad sancti uiri presentiam uenit, eius prouolutus uestigiis, tremula ad eum ait uoce: »Domine, uester beneuolus in Christo amicus Walbertus modo in confinio mortis et uite positus uos in Dei postulat nomine, ut pro eo secundum solitam uestre caritatis pietatem misericordem  deprecemini Dominum, ut per uestras in conspectu eterni Regis gloriosas preces de mortifero periculo quod sibi nuper accidit, solamen recipiat. Postquam enim in hac die sine uestra benedictione ad suam uolens properare domum perrexerat, subito in medio uie spatio de suo in quo uelociter equitabat equo deiectus, super petrosam incautus corruit terram, multisque in eius corpore membris collisis, femoreque eius, beatissime Pater, penitus confracto, mortem sibi subditam adesse putat, nisi illum, ut credit, per uestras sacras orationes pietas liberet diuina. Scit enim quod hoc sibi periculum per suam contigit negligentiam, quia sine uestre benedictionis tutamine per hostis callidi astutiam, aliqua se necessitate retrahente de hoc hodie loco  perrexit. Idcirco, uos in Dei nomine de predicta negligentia ueniam petendo precatur ut potum uestro sacro ore benedictum sacrisque manibus signatum ad eum antequam moriatur transmittere dignemini.« Tunc uenerabilis senex casu fidelis amici commotus, suo incunctanter iussit discipulo ex enophoro  quod in sacrario positum fuerat, uinum propinare, ut ad egrotantem celerrime mitteretur amicum. At iuuenis leuiter sancto respondit abbati: »Est, ut reor, beatissime Pater, spatium mensis integri, aut eo amplius quo nec in eo de quo dicis uasculo una phiala fuerit uini.« Huic sanctus Christi confessor et fide perfecta et caritate plenus suo dixit discipulo: »uade, fili, in Dei nomine ad illud de quo dicis uasculum;  Dominus enim noster cui omnia possibilia sunt, qui adest in opportunitatibus , nostro egrotanti amico, credo, salutiferum dabit potum.« Tunc iuuenis sancti uiri precepta secutus, in predictum intrando sacrarium, illud uas de quo paulo ante sancto dixit abbati, quod nec una in eo fuisset uini phiala, diuina largiente gratia, hac uice plenum optimo inuenit uino, cuius mirabilis odor predictam compleuerat domum. Tunc sanctus Christi confessor Bertinus immensas omnipotenti Domino gratias agens, Walberti ait puero: »De hoc uino aliquid tecum portando ad tuum uelox recurre dominum.« Tunc ille in eadem nocte immenso repletus gaudio ad suum reuersus est dominum, totumque ei quod  factum fuerat narrando miraculum, salutiferum sibi potum de predicto propinauerat uino. Postquam uero de eodem benedicto biberat potu, in eadem hora, diuina medente manu sanus effectus est, immensasque omnipotenti Deo salutis sue auctori gratias referens, cordisque compunctione repletus, magnam  hereditatis sue partem, uillam scilicet Arkas et multa alia sicut antiquitas asserit, predia B. Bertino tradidit, et usibus fratrum in Sithiu Christo famulantium perpetuo delegauit. Sicque paulatim rebus secularibus renuntians, omnique studio celestibus inhians, iamque monachus fieri desiderans, S. Bertini hortatu et consilio fretus, in Luxouio  habitum religionis suscipere irreuocabili spondet deuotione.



CAP. uIII. Traditio de Hunulfricurt  .

12. uir quidam inclytus nomine Amalfridus tradidit domno Bertino monasterium quod ipse construxerat in proprietate sua, nomine Hunulfricurt, in pago Cameracensi super fluuio Scald, ubi et filia ipsius illustris uiri, Auriana nomine, abbatissa  sanctimonialium rectrix esse uidetur eo tenore ut hoc ipse dum aduiueret, per precariam haberet, et post suum obitum ac filie eius Auriane, supradictus abbas Bertinus seu successores sui hoc habeant, teneant ac possideant: et quemcunque prepositum ibi preponere uoluerint, licentiam habeant, sicut etiam exemplar illius traditionis apud nos hactenus conseruatum testatur, actum anno ab Incarnatione Domini sexcentesimo septuagesimo septimo  , indictione sexta.



CAP. IX. Quod plurima signa, licet nos lateant, per eum fecit Dominus  .

13. Preterea per sanctum uirum mira diuinitas egit, quamuis partim ipse celandi studio, partim tunc presentium negligentia occuluerit. Sed omnibus  miraculis labor in Dei seruitio indeficiens est preferendus, et cura peruigil animarum sibi commissarum. Omni itaque tempore uite sue in preparatione loci sibi a Deo traditi sudauit, cuius labori adeo diuina gratia adfuit, ut suo tempore priscis monasteriis regia affluentia constructis, et numero pignerum sanctorum, et rerum abundantia cequaretur. Sanctus igitur Christi confessor Bertinus, postquam Adroaldus in Sithiu locum tradiderat, quinquagesimum septimum annum regiminis sui agens, uirum uenerabilem suum monachum Rigobertum nomine, successorem sibi ordinauit; ipse uero priuatim agens reliquum uite sue, in diuina se contulit contemplatione. Aedificauerat etiam  oratorium quoddam, adhuc uiuente suo predilecto Audomaro Dei antistite, quod ab orientali plaga templi S. Petri constructum dedicari fecit ab eodem pontifice in ueneratione sancte Dei genitricis Marie, quo potissimum pernoctans in precibus dies non minus indefessus Christi miles supplebat ieiuniis.  uenerabilis igitur abbas Rigobertus uices excubiarum eius in gregem Domini industria exsequens, eiusdem Patris iussu monasterium  in honore B. Martini paucis temporibus magno opere edificauit. Erat enim summe deuotionis in hunc confessorem Domini, eiusque memorie plurimum inseruiens et dilectioni.



CAP. X. Qualiter uir Dei tentatus fuit a diabolo in specie mulieris, et per S. Martinum uisitatus.

14. Fertur siquidem a senioribus nostris, eumdem uirum Dei quodam Sabbato sanguine minutum, a maligno spiritu sub specie puelle regie persone tentatum, nec primum dolos tantarum percepisse insidiarum. Sed cum iam, fratribus eum ad mandatum Domini  , quod apud monachos singulis  Sabbatis ex more celebratur, operientibus, uellet abire, illaque eum retinere tentaret, loquens quasi de monasterii necessaria utilitate, magis autem anhelans ut si posset captiuum duceret seruum Domini sua turpi commistione; predictus Dei pontifex S. Martinus ei apparuit, fratrem et amicum dulci compellans affatu, insidiantis in pellice inimici cauillationes dolosque retexit, quod mox idem tiro Domini a se crucis signo abegit; surgensque fratres se ad mandatum Domini postulantes, Deum laudans super eius tanta pietate petiuit. Tanta nimirum de eius sanctitate letitia erat celicolis, ut non modo eos intercessores apud Deum mereretur in superis, sed etiam ut salutis eius obsequio inseruire presentialiter parerent in  terris, ne uidelicet tantum remunerationis et glorie sue coheredem amitterent in celis. Considerans ergo pius Pater omnino monachis non expedire sexu femineo quouis modo communicari, penitus exclusit sub anathemate  ingressum feminarum de aditis eiusdem cenobii. Quod nostro tempore a quadam religiosa seruatum muliere, ut scilicet ulterius nollet ire quam ipsum uirum Dei didicerat constituisse; ea quoque mortua corpus seruauit exanime. Nam eam in feretro positam ferentes, cum in ipso eius antique aduentionis peruenisset  limite, tanto confestim diuinitus figitur pondere, ut ultra ferri non posset, coacta etiam ad ferendum presentium multitudine. Sicque anus preceptum quod ad reuerentiam sancti excoluit dum uixit, defunctum corpus ad uotum uiuentis anime transgredi non potuit.



CAP. XI. Quod Erlefrido post Rigobertum cenobium suum commisit  .

15. Post paucorum annorum sudorem Rigobertus impetrata pii preceptoris sui indulgentia, et ipse se in otium spirituale contulit, perfectumque se tanti Patris discipulum doctrina eius et exemplis instructum hac sui mutatione ostendit. Qui egregius Pater Erlefridum suum a puero nutritum abbatem successorem ordinauit, qui alteri non inferior,  a paterna institutione non degenerauit.



CAP. XII. De transitu B. Bertini.

16. Condigna sancti uiri laboribus Christus rependere premia uolens, uocatum ad se transire fecit plenum dierum perfectorumque meritorum. Quem prefatus abbas Erlefridus omnisque cetus monachorum cum honore maximo, ut tantum decebat Patrem, conditum sepelierunt in cenobio proprio, quod constructum erat in honore sancti presulis Christi Martini. Transiit autem idem Dei athleta nona Septembris, anno incarnati uerbi sexcentesimo  nonagesimo octauo, etatis uero centesimo duodecimo, Childeberti uero Francorum regis quintodecimo, anno ex quo eumdem locum construere cepit quinquagesimo nono. Eodem autem  tempore uenerabilis rex Childebertus cum regnasset annis sexdecim, migrauit ad Dominum, regnauitque Dagobertus puer filius eius post cum annis quinque. Sub cuius tempore predictus abbas Erlefridus basilicam S. Martini supra S. P. Bertini cumulum ampliori opere reedificare cepit, constructa uenerationis ara ad caput tumuli, ubi plurima per beati uiri merita Dominus peregit miracula, e quorum numerositate, Domino fauente, paucissima promemus.





[MIRACULA S. BERTINI.]



LIBER PRIMUS MIRACULORUM. Ab eodem auctore compositus.



CAP. I. De piscatore sanato  .


Tres uiri in piscationis arte periti nocte Dominica in Rhodano flumine iuxta beati Mauricii martyris monasterium  nauim ascendentes, retia ad capiendos extenderunt pisces:  dein insolita eorum retia in eadem nocte intrauit multitudo, ita etiam ut nec illis per prolixa annorum spatia, quibus in predicto flumine retia extendere solebant, tales magnitudine apparuerunt pisces, nec tantam ante piscium multitudinem una  ceperint nocte. Hinc leti nauigantes ad portum, quem soliti erant post piscationem intrare, nequiuerunt se de predicta mouere nauicula. Duo enim ex ipsis pedum et manuum officio priuati toto fuerunt corpore contriti. Tertius autem officio pedum priuatus surdus effectus est; super eos enim propter noctis Dominice Resurrectionis transgressionem ultio superuenit diuina. Hinc ille qui auditum et ambulandi amisit usum, duobus nitendo fustibus, atque aliorum comitantium suffragio fultus, loca sancta orationis causa circuire decreuit, ut amissam corporis sanitatem per gloriosa sanctorum merita recipere mereretur. Post interuallum igitur temporum, multis ab eo peragratis locis, ad predicti confessoris Christi Bertini in Sithiu monasterio  positum uenerabile uenit sepulcrum. Et cum fratres in predicto loco commorantes nocte Dominice Resurrectionis in eadem ecclesia, in qua corpus beati pausat Bertini, nocturnas cantarent uigilias, predictus uir immensa egritudine correptus a suis sociis in ecclesiam deductus est. Et cum longo spatio cum lacrymis orando suam sanitatem per merita sancti Patris Bertini a Domino postulasset, quando lectio Euangelii more solito recitata fuit, uidit circa se lucere multa luminaria, paulatimque a se sentiens infirmitatem recedere, auditu recepto pedumque recuperato officio, subito diuina largiente gratia in predictorum presentia fratrum sanus effectus est. Et post synaxim omnipotenti Domino et B. Bertino gratias agens, suis gradiendo pedibus  letus et sanus propriam repedauit ad domum.



CAP. II. De quodam sacrilego  .

Quidam homo ex parte nobis incognitus, sed sicut postea probauit euentus, maligno spiritu repletus, cum cuiusdam religionis se esse simulasset, per tres continuos dies quasi orandi gratia ecclesiam predicti Patris nostri Bertini ingressus, multoties se humo prostrauit quasi compuncto corde funderet preces; sed quoties exiit, seras ualuarum diligenter considerauit, aliud tamen in presentia custodum fingens. Nam aliquando se incoruauit, quasi ibi dissolutas religaret corrigias: aliquando uero casum simulans manicarum, in eodem exitu curuatus collegit. Expertus tamen totum quod uoluit,  notauit horam qua fratres post sextam causa refectionis ad panem percipiendum peterent refectorium. Sicque aggressus cultro arrepto pressit lignum per iuncturas ualuarum, quo ambe in transuersum stringebantur, cum aliunde ferreo pessulo firmatum non esset, ita ut capite uectis eiusdem sursum eleuato aditum preberet intrandi. Tunc miser ille, sed non miserabilis, malitie sue pandebat effectum. Nam ingressus furatus est uasa argentea, que sub coronis ac lampadibus coram  retroque pendebant altare. At dum egressus cepisset querere aditum porte, mirum in modum uidit, sicut postea narrauit, quamplurimos sibi terribiles assistere inimicos. Nam tentatus a diabolo, permissus quidem est auidus rapere predam, sed penitus auferre non est permissus. Unde contigit ut, dum portis patentibus minime pateret sibi regressus, reuertens per medium monasterium iter arriperet, insulamque peteret que intra paludem eiusdem monasterii sita est, ut ibi apud quemdam sibi cognitum reponeret quod furtim a sacris abstulerat. Interea custodes ecclesie una cum fratribus refectorium exeuntes, dum prospiciunt sacrorum damna uasorum, mox coadunatorum concursus factus est monachorum, et in tantum sunt mente consternati,  ut quid dicerent uel quid agerent, quo se uerterent, non reperissent; sed suis hoc exigentibus peccatis euenisse concorditer clamabant. Misericors autem Dominus meritis S. Bertini confessoris sui non diu est passus iugiter sibi seruientium animos periclitari. Fur enim infelix iam memoratus dum hinc cuneos inimicorum, inde aquarum ac paludis impedimenta cerneret ; consitos quasi per precipitia parietum atque tectorum cepit dare saltus. Quod cum uidissent  ibidem degentes, sublata prorsus ambagine totius dubitationis, hunc esse reum, hunc clamitant sacri furem exstitisse thesauri; et ideo taliter a demonio agitari. Cum autem detinuissent eum, quolibet ingenio interrogatus est, quid sibi euenisset uel quare dementasset: et statim exposuit totius rei ueritatem. Quid plura? preualuit contra eum arbitrium eius, unde missus est in Neruium  , in loco famoso, castello uidelicet Menapiorum. Condoluit autem super eo unanimitas iam dicte congregationis, miseruntque ad comitem eiusdem loci, et redditum est ei liberum exire. Sed quia in aliis quampluribus tentus erat flagitiis, ut postea compertum est, ideo forte permodicum habuit penitentie tempus: septimanam enim tantummodo superuixit.  O quam breue est presentis uite tempus ad comparationem eternitatis! Hortamur ergo omnes qui hec audierunt, omittere mala, sectarique bona.



CAP. III. De quodam fugitiuo, nomine Beniamin  .

Multis igitur secularium hominum turbis ad sepe dictum monasterium ob amorem Dei confluentibus, et monastice religionis desiderio ardentibus, inter ceteros Beniamin nuncupatus, generis secundum seculum nobilitate pollens, plurimum ex hereditate propria monasterio conferens, aditum petiit conuersionis,  laudabilique, ut facie tenus uidebatur, simplicitate totum se contulit monasterio. Susceptus itaque hic atque inter fratres collocatus est ceteros. Sed non post multum temporis sagitta percussus diabolica, cepit sua mala opera defendere, ac nimio instinctu inimici illudi, mortiferisque persuasionibus consensum prebere. Cumque a fratribus spiritalibus sepissime corriperetur, non modo non emendatus est, uerum exosos eos habuit, quos ob suam peruersitatem plurimum contristari conspexit. Diu itaque in hac peruersitate toleratus, tandem de monasterio est egressus. Igitur monasterium relinquens cepit lustrare domos propinquorum, et querere qui illi secum habitandi assensum preberet, nequam scilicet eius operibus consentiendo. At cum  nullum reperiret, omnesque eum propter remissionem propositi sui exosum haberent; cepit demum frequentare furta, cenosisque nimium inquinari stupris, et alia nefanda exercere facinora. Cum talia ergo solibus insequeretur quotidianis, omnipotentis clementia Domini que ingratos quosque per flagella uocat ad regnum, fecit eum ex nimio capitis dolore lumen amittere corporale. uix autem post tam diram carnis afflictionem, obtinuit a propinquis suis ut, quocunque illis uideretur modo, solatium ei propinquitatis aliquod impenderent. Susceptus ergo est ab illis, sed iugiter uerborum contumeliis uerberatus. Propter salutem enim suam misericors Dominus lumen ei abstulit oculorum, et solatia non siuit adesse propinquorum. Quadam igitur die cum  ualde contumelia frequenti mestus foret, diuino compulsus instinctu, ducatum sibi ad monasterium B. Bertini preberi rogauit. Quod cum factum fuisset, coram ecclesie ianuis prostratus quotidie Dominum de preteritis negligentiis placare studuit insistens ieiuniis et orationibus lacrymisque assiduis, psalmodiansque dicebat: Ego autem sum uermis et non homo, opprobrium hominum et abiectio plebis : tu autem, Domine, susceptor meus es, gloria mea, exaltabis caput meum . At Pater monasterii eius uidens humilitatem, a Domino cor eius intellexit uisitatum, et ad portam eum collocauit prebendo uictum quotidianum. Ille autem, sicut iam dictum est, in penitentia perseuerans,  animum ut arcum habuit extentum, quatenus sepissime humum lacrymis rigans mereretur audire: Dimissum est peccatum tuum. Quadam ergo die cum synaxis hore tertie a fratribus cantaretur, memoratus frater iuxta altare quod in media ecclesia situm est, ubi uenerantur reliquie Dominice  natiuitatis, stetit, casuque subitaneo in terram proruit. Quem fratres citissime accurrentes a terra leuauerunt, eumque aciem oculorum clarissime protendentem uidentes protinus rogitauere qualiter sibi a Domino foret salus data uisionis. Dicebat autem eis quod, cum pura mentis intentione Dominum exoraret, duas faculas ex sepulcro S. Bertini uidit iactatas oculis suis clarissimum lumen infundentes, sicque lumen oculorum fore reparatum. Tunc omnibus claruit quod per merita B. Bertini pristine redditus sit sanitati: statimque sine mora eum in priorem reuocauere locum, propensius maiorem honorem quam in primis initiis uite monastice uenerationem adhibentes. Ille uero nec in priore deiectione delapsus, nec presentis honoris cumulo in  se eleuatus, rectissime pede fidei per semitam bone operationis ex hinc agebat itinera Christi, ac ei frequenter concinebat: Exaltabo te, Domine, quoniam suscepisti me, nec dilatasti inimicos meos super me. Domine Deus meus, clamaui ad te, et sanasti me. Domine, eduxisti ab inferno animam meam . Sicque paulatim crescendo peruenit ad caritatem, que perfecta foras mittit timorem . Igitur post hoc in sancta conuersatione plures duxit annos, positus gratuita misericordia Domini Christi, qui est benedictus in secula.



CAP. Iu. De quodam penitente a uinculis ferreis soluto  .

Quidam uir ciuis Aurelianensis, Adam nomine, de uico Pruniaco , ob fratricidium   iussu episcopi urbis Aurelianensis ferreis nexibus uentrem brachiaque constrictus, cum per plures annos sanctorum loca uisitando, tante incommoditatis molem sustineret, tandem a B. Petro apostolo cuius limina Rome frequentabat, duorum nexuum solutionem adeptus, per uisionem, ut ipse testabatur, admonitus est ut cenobium Christi militum Audomari atque Bertini per longa terrarum spatia exquirendo, eorum se patrociniis deuote committeret. Qui monitis eius parens, per diutinos anfractus locum designatum adiit, et nocte octaue apostolorum secundo Nonas Iulii, in basilica S. Petri fratribus nocturnas laudes celebrantibus, primamque lectionem lectore pronuntiante, horrore non modico  circumfusus protinus cecidit, statimque ferreus nexus confractus, longiusque e brachio propulsus est. Quem uocibus lacrymabilibus Deo et sancto Bertino gratias referentem fratres a terra leuauerunt, simul etiam ipsi auctori Deo et patrono suo Bertino debitas grates laudesque referentes.



CAP. u. De quadam puella contracta  .


Puella quedam de familia ipsius sancti, deterritorio nuncupato Mellingasele, a primeuo tempore officio ambulandi penitus priuata, ita ut uix manibus rependo spatia necessaria sibi manibus permearet, octauo Kalendas Iulii concurrentibus nostris prouincialibus more regionis ad festiuitatem Ioannis Baptiste, ipsa quoque adminiculo necessariorum fulta interfuit. Et cum signum uespertine synaxis iam tertium sonaret, ipsa procul ab Ecclesia quousque feminarum accessus licitus est, sese in terram dedit, et omnipotentem Dominum per beati uiri patrocinium propitiari sibi deprecabatur. Statimque horrore concusso, omnibus cepit membris distendi, protinusque erepta pedum recepit officia, Creatori  suo gratias agens, qui eam meritis sancti patroni sui Bertini diu optate reddidit sanitati  .



CAP. uI. Quod Fridogisus, expulsis monachis, canonicos instituit.

Multa quidem et alia signa fecit iehsu per merita confessoris sui Bertini, que non sunt scripta in libro hoc. Quare autem pretermissa sunt uel neglecta, ignoramus, nisi forte propter incuriam scriptoram, uel propter maximas persecutiones et inconuenientia que tunc temporis sancta mater Ecclesia, et maxime in isto loco passa est. E quibus omnibus unum solum incommodum seu infortunium ad posterorum memoriam hic duximus inserendum. Glorioso igitur imperatore Ludouico Caroli Magni atque imperatoris filio regnante, cum eatenus hoc  antiquum et tunc regale cenobium ex tempore beatissimi Bertini eiusdem fundatoris precipui sacra monastici ordinis religione admodum nobilitaretur, atque secundum instituta canonum fratrum adoptione ipsius regimen commendaretur, contigit ut quidam Fridogisus  genere Anglus et abbas S. Martini Turonis anno uerbi incarnati octingentesimo uigesimo, et prefati regis Ludouici septimo, abbatiam Sithiensis cenobii regia donatione susciperet gubernandam. Qui in initio tyrannidis sue cum cerneret abbatiam uniuersam tot monachorum usibus delegatam, utputa centum et triginta monachorum inter utraque monasteria S. Bertini scilicet sanctique Audomari degentium, nichilque suarum uoluptatum  usibus sequestratum; auaritie iaculo cecatus, monachorum impudenter tentat uitam destruere, ut res eorum usibus a fidelibus traditas sue lasciuie potuisset facilius mancipare. Quod diabolica suggestione mente conceptum, nefanda est ab illo perpetratione peractum. Nam in capitaneo apostolorum seu S. Bertini loco, ubi octoginta et tres monachi deseruiebant Domino, sexaginta pro humana potius laude quam pro Dei amore retinuit; reliquos districtioris uite uiros, quos sue peruersitati putauit non consentire,  de monasterio expellens abire permisit. In S. Audomari  quoque monasterio, ubi regulariter uiuentes aderant quadraginta monachi, triginta canonicos ibidem ad seruiendum deputauit in ministerio Christi. At posthec totius abbatie circuiens uillas, et quia duplex exstabat monachorum numerus, duplam eis portionem uillarum est largitus; canonicis autem quia pauciores erant numero simpla contra monachos est data portio: ipse ea que sibi maxime placuerant, ad sue peruersitatis usum reseruauit. Et quia canonicus erat, cum canonicis in S. Audomari monasterio seculariter uiuebat. Quid plus huius abbatis referam uersutiam, cum ueraci possem famine dicere hunc primum loci huius casum exstitisse? hic etiam secundum ueridicam ueritatis uocem  cum alii laborassent, in labores eorum introiuit; nec solum introiuit, sed etiam que laborauerant, temeraria presumptione destruxit. Hic etiam fraterne caritatis utriusque monasterii destructor exstitit, dum et monachi sibi iustum et ab antiquis Patribus traditum reuerentie honorem uindicant, canonicorumque subiectionem sibi ueraciter defendunt; et canonici ab ipso abbate canonico fallaci assertione principatum ad se monasteriorum pertinere dicunt. Pro his omnibus et reliquis tyrannidis sue actibus hactenus blasphematur ab omnibus, nec dubium quod blasphemabitur et a succedentibus.



CAP. uII. De subiectione canonicorum S. Audomari huic ecclesie.

Mortuo uero dicto Fridogiso quarto decimo regiminis  seu potius tyrannidis sue anno, successit in regimen cenobii Hugo uenerabilis filius Caroli regis magni et frater Ludouici Cesaris. Qui Hugo anno incarnati uerbi octingentesimo quadragesimo quarto condolens infelicissime et miserrime diuisioni et discissioni uenerabilis Sithiensis cenobii ab infando Fridogiso facte, a domno Folouino tunc Morinorum uenerabili antistite unitatem cenobiorum pristino more reformari impetrauit: quod et priuilegio firmari fecit. Huius autem priuilegii hoc est exemplar:



Exemplar charte S. Folquini de eodem.

Ego Folquinus Dei gratia Morinorum episcopus, omnibus fidelibus tam futuris quam presentibus. Reliqua uide in Chartulario Folquini, Patrologie  tom. CXXXuI, col. 1223.



CAP. uIII. De translatione siue relatione S. Audomari.

Sub hac tempestate inuenimus ita adnotatum in decemnouennalibus annorum Dominice Natiuitatis, quod est octingentesimo quadragesimo tertio, indictione sexta, quod postquam Hugo abbas iam memoratus, excepta causa quam refero, uir per cuncta laudabilis, locum hunc sua constitutione laudabiliter stabiliuit, qua et canonicos S. Audomari monachis  S. Bertini etiam per descriptionem capitularem iuste subiugauit, monachumque ab inferiori monasterio ad S. Audomari custodiam  deputauit; diabolica sagitta iacultatus  cepit excogitare qualiter S. Audomari corpus, cuius ope et auxilio una cum sodali suo Bertino Taruennicus gubernatur populus, uermandis ad S. Quintini monasterium, quoniam hoc ipsum gubernabat, posset deferre quantocius. Metuens tamen animositatem plebis, congregata uermandensium multitudine, tentat ui abstrahere, si forsan impediretur a plebe. Accessit interim, et monacho quodam Moro nomine exstante custode, sacrum sancti presulis ac patroni nostri corpus sumens, uillam usque Liesgensburtz  nomine cum sua deportauit  multitudine. Dei autem prouidentia operante, triduo in prefata uilla manserunt cum sacrato corpore. Quod cum sancto presuli Folquino nuntiatum esset, cum maxima multitudine populi per totum triduum congregati insequitur predictum abbatem cum suis usque ad uillam superius nominatam cum omni festinatione. At illi gestientes corpus sanctum sustollere fugamque inire, nulla hoc multitudine prorsus ualebant a terra leuare. Tunc absque retardatione ullius commodi accelerant fugam relicto corpore sancti; beatus autem Folquinus dans illis locum fugiendi, accipiens thesaurum  illud omni auro pretiosissimum, repetito calle cum tota plebium multitudine reportauit; et precauens in futurum ne parili modo aut alio quouis ingenio corpus  auferretur sanctum, illud in insula Sithiu iuxta corpus B. Bertini sub terra recondidit.



CAP. IX. Qualiter corpus Patris nostri Bertini a S. Folquino primo translatum est.

Legitur in huius loci archiuis publicis quod sanctus Folquinus nostre sedis episcopus (cuius etiam corpus magnis celebre uirtutibus in hac quiescit ecclesia  grassante igne et ferro Danorum barbarie per loca maritima, paulo ante hanc uastationis diem corpus S. Bertini certa die sub terra recondiderit. Quod quando quibusue ex causis fecerit, uel quandiu sub terra tam sacra membra latuerint, ad laudem Dei et honorem huius sancti perpaucis aperiamus. Glorioso igitur imperatore Ludouico Caroli  magni eque imperatoris filio regnante, cum eatenus hoc antiquum et tunc regale cenobium ex tempore beatissimi Bertini eiusdem fundatoris precipui sacra monastici ordinis religione admodum nobilitaretur, atque secundum instituta canonum fratrum adoptione  ipsius regimen commendaretur, cuidam canonico genere Anglo, Fridogiso nomine, ut iam predictum est, in beneficium proh dolor! datum, a totius sancte religionis candore marcescere, in exteras manus deuenire, et minorari a sua cepit integritate. Denique numerum monachorum ibidem militantium, qui octoginta tres erant, diminuit, uillas et fertiliora predia uictui monachorum deputata in dominium sibi usurpauit; monasterium uero S. Audomari quod cum monasterio S. Bertini idem erat, penitus euertit, quoniam quadraginta monachis eliminatis, triginta canonicos loco eorum substituit, tertiamque partem omnium bonorum ad monasterium S. Bertini pertinentium, eorum usibus deputauit. Quid igitur iste aliud quam huius monasterii  flagellum fuit? qui etiam a B. Bertino in numero abbatum merito undecimus exstitit; quia in eo quod ea que a decem predecessoribus suis bene ordinata fuerant euertit decalogi metas excessit. Tantilla uero hec nostris tetigisse sufficiat, ut quibus peccatis a sanctuario Dei exortis tanta mala consurrexerunt, ac quibus urgentibus causis sancti corpus margarita recondita sit, manifestius pateat.



CAP. X. De diuisione regni Francorum.

Imperatore prefato decedente a seculo, filii eius Lotharius, Ludouicus et Carolus, singuli paternum imperium emulati mox ab inuicem dissentire ceperunt. Tandem pace facta, Francorum regnum sibi diuiserunt, tuncque nostre partes orientales Carolo regi cesserunt. Cuius pacis obtentu nequaquam  mala desierunt; sed dum singuli per singula regna principari, seque secundum paternam magnificentiam protelare cupiunt, sese suaque confundentes deiiciunt.



CAP. XI. Qualiter S. Folquinus corpus S. Bertini sub terra recondidit.

Regnante eodem Carolo, tertio regiminis Adalardi  abbatis anno, prefatus presul emeritos sancti Bertini artus anno Dominice Incarnationis octingentesimo quadragesimo sexto, secretiori quam prius fuerat loco mire compositum locauit. Cuius etiam sanctam translationem distinctis temporum diebus a cuncto populo diecesis sue magnificentius celebrandam sanciuit, ut quidquid in eius  sancta depositione, mense Septembri concurrente, urgente messis necessitate, minus digne celebrarent, hac sancta translationis solemnitate liberius exsoluere possent. Tanto igitur thesauro abditis locis assignato, non multo post temporis interuallo  omnes istius patrie nationes, hinc surgentis grauissime famis angustia consternati, illinc subitam Nortmannice incursionis rabiem suspecti, omnis pene nobilitas istius terre, preter paucos, quos opum ac fundorum copia et castellorum uel munitionum fiducia detinuerat, post dominos suos uel quocunque tutius eis uidebatur discedebant. Preterea residuos in manu famis, utcunque exutos periculo, demum rabida Danorum crudeliter laniatura inuasit insectatio: qui postquam rabiem sue tyrannidis exacturi huc hostiliter irruperunt, nullum hic fratrum, preter quatuor palmam  martyrii prestolantes, inuenerunt. Quid igitur si tunc prefati sancti corpus eminentioribus uel certis locatum locis debite ueneraretur,  exportandumne putatis in ualida manu Domini eriperetur? An non tunc multo necessarium erat, quod iam dictus sacerdos Dei tantorum malorum presagiis in conseruandis sanctis pignoribus paulo ante effecerat? Necdum locum hunc aliqua castelli uel ualli defendebat munitio: et ideo, magis autem peccatorum mole urgente, huc perfacilis inimicorum irrupit incursio. Nec modo semel, uerum bis terque Sithienses fines profligare non cessarunt, donec predicti sancti meritis multipliciter attriti in uaginam suam compulsi sunt regredi. Tantis diuine ultionis cladibus hanc terram ferme centum annis occupantibus, denuo quasi quodam diluuio diluitur his decocta tribulationibus. Tantorum ergo malorum sacerdos Dei Folquinus sancti Spiritus  illustratione premonitus, dum aduixit, uenerabile S. Bertini corpus ignoto loco et ubi minus putaretur, occuluit, id nullis preter paucos cognoscentibus: ac ne palam quoquo modo detegeretur, grauibus eosdem interminationibus ac sacramentis constrinxit, solemnemque diem hunc nobis esse sanciuit, qui est septimo decimo Kalendas Augusti: ubi usque ad hec nostra nouissima tempora, scilicet ducentis quinquaginta annis  , altor et pastor noster latuit.



CAP. XII. Miraculum in translatione S. Bertini factum.

Dies festus translationis corporis beati Patris Bertini, que celebratur septimo decimo Kalendas  Augusti, instabat, et presbyter futurum celebrandumque digno more ac solita consuetudinis reuerentia indicebat. Eumdem itaque festum translationis diem quedam mulier postponens neglexit, opusque seruile usque ad mediam diem peragere studuit: post uestes, sibi munditie parandas abluere festinauit; sed aliud quam rata erat, eadem hora sibi contigit. Nam subito primum rubre effecte sunt, tum infecte cruore sanguinem distillare ceperunt. Instat illa lotum uestes superare accrescentem nitens sanguinem; sed quo magis abluebat, eo magis ipse sanguis incremento abundabat. Nam in primis guttatim stillauit, postea, uti per stillicidium aqua distillare solet, fluxit. Quid ageret? stabat stupefacta, superque tanto miraculo attonita. Protinus  fama signi uolat, concurrunt uicini, presentes mirantur, et quidam ex illis uerum protulit inquiens: Festum diem hunc soluisti, operata es cum minime tibi licuisset operari. Acceleratur ad ecclesiam, uenia petitur, penitentia indicitur, cruor fluere desinit.



CAP. XIII. De quadam muliere festum translationis non colente.

Altera autem mulier eodem die, uanno annonam purgauit, purgatam molere uolens. uerum antequam id operis aggrederetur, a nonnullis quod minime obseruaret festum diem reprehendebatur. Quorum uerbis irritata fertur respondisse: Quot sunt, quotque numerantur anni soles, tot nostri presbyteri codex inscriptas habet festiuitates. Dixit, et omnino  molere uoluit. In primo mole rotatu lignum palme digitisque adhesit, tum brachium quoque totum diriguit. Mox etiam mola immobilis stetit, adherens manui lignum ad sese traxit; conata est auellere, sed non potuit. Tandem rubore confessa uerecundiam, dextram ligno adherentem ostendit, noxamque errati confitens ecclesiam adiit. Monitu sacerdotis orationem presentes fundunt, lignumque cecidit, ipsa leta domum rediit: cui usque omnis festus dies timori fuit.



CAP. XIu. De sanguine ex spicis manante.

Alio quoque tempore eodem celebritatis sue die spicas auulsas sanguine affluenter imbuit, sicque humanis usibus inutiles reddidit.





LIBER SECUNDUS MIRACULORUM, Ab alio auctore anonymo scriptus circiter initium seculi X, cap. 10.



PRAEFATIO AUCTORIS.

 His itaque a reuerendissimis Patribus nostris sui temporis omnium bonorum studiorum non solum appetentissimis, uerum etiam status sui loci tam  columnis solidissimis quam luminibus preclarissimis non minus ueraciter quam fideliter de uirtutibus beatissimi patroni nostri prelibatis, plurima postmodum,  non  inopia dictatorum, uel defectu scriptorum, sed multimoda insurgente aduersitate temporum exstant intermissa relatu dignissima. Quorum e numerositate pauca, ac ne forte friuolitatis uel mende notemur noxa, solum ea que aut ipsi uidimus, aut ab idoneis personis uisa cognouimus, non proprie temeritatis fisi audacia, sed potius illius freti fiducia qui linguas infantium facit disertas, quanquam minus eleganter, subinferre satagimus humiliter. Et licet ingenio tardi, sermone imperiti, hec qualitercunque aggredimur  notificanda, non uentose iactantie uanitate, sed simplicis animi deuotione, ac presumptibili humilitate, malentes potius, si qui emuli fieri uolunt, patere morsibus degannientium, quam miracula ad laudem et gloriam nominis Dei electi sui meritis nobis presentibus celebriter perpetrata segniter reticere, et a memoria aboleri succedentium. Unde, quanquam simus inertes, nunc cordi adest proposita inchoare, et inchoata summa cum deuotione pro posse edere.



INCIPIUNT MIRACULA.



CAP. I. De aduentu paganorum.


Temporibus diue memorie Caroli  filii Ludouici, prius regis, postea imperatoris, cum seua tyrannides paganorum emergeret, famosa flumina Sequane ac Ligeris aduolans, et per totam grassando Neustriam. ferro igneque non tantum circumiacentes terminos, uerum etiam Armorice magnam partem consumeret, post non multorum tandem annorum rotatus partim ingeniose adacti, presertimque respectu miserationis diuine repulsi, abscedentes repatriauerunt, protestantes nullo modo usquam se amplius illius regni fines uastandi lesione repetituros. Quod tamen non multo post amica sibi fraude inficiati, more canino qui quanto plus alliciuntur, tanto magis insequuntur, pecunia auidi, rapina usitati, preda  famelici, sanguineque mentiebantur sitibundi. Nam anno Incarnationis Domini Christi octingentesimo sexagesimo immodica iterato coadunata manu, plurima classe iter notum repetentes, ac toto nisu alto mari uelificantes, spumantia certatim sulcabant freta, pertinacique cursu applicuerunt in finibus Menapiorum, in sinu qui uocatur  Isere portus: et ibi prosilientes nulloque a publico peruio diuertentes, incendiis quoque ac cedibus illius ergo indulgentes, ut ad famosissimum locum pausationis Christi confessorum Audomari atque Bertini furtim properarent, auiditate thesauros ecclesiarum latenter subripiendi ac spe seruos Dei improuiso inibi comprehendendi, breuibus noctium meatibus, scilicet Sabbato hebdomadis Pentecostes hora secunda peruenerunt  ad locum quo tendebant. Sed prouisione iugiter in se confidentium tutantis Dei, nullos ex fratribus ibidem repererunt; uerum monitu iubentis Domini obtemperantes, quo dicit: Si uos persecuti fuerint in una ciuitate, fugite in aliam , subduxerunt se ad tempus, seruantes secundis et melioribus rebus preter quatuor qui deuouerunt se  ibi martyrio potius uelle uitam finire quam desolationi sui loci superuiuere. Quod quia ex parte aliter Deus fieri disposuit, subsequenti euentu patuit. Nomina autem illorum qui se taliter deuouerunt,  hec sunt: Worardus [al., Woradus] et Winebaldus sacerdotes, Gerwaldus et Raynardus diaconi. Quorum Worardus, qui ab ipsis pene cunabulis sub norma monastice religionis educatus, et ueluti tunc iam decrepitus, ita et in Christi tirocinio emeritus miles erat, diris colaphorum tunsionibus ictus nuditateque triduana et algu fere letho tenus profligatus exstitit; Winebaldus autem licet pro afflictione nimia sui corporis macrore attenuatus pro Dei nomine fuisset, acribus uerberibus maceratus, atque etiam per nares infusione uiscera distentus, semiuiuus est relictus. Gerwaldus itidem, quanquam senior, quoniam uegetior et fortior aliis uidebatur, licet diuersis multoque grauioribus uexatus fuisset ludibriorum suorum irrisionibus, seruante eum tamen  Domino, etsi non pristine sanitati, saltem est uite concessus: ac sic non sunt fraudati martyrio, quod inhianter toto appetebant uoto. Quartus proinde eorum qui et iunior ac succulentior  Raynardus nomine, uariis contritionibus fractus illisque abscedentibus et secum ducere conantibus, cum uiribus quibus potuit ne cum eis iret obniteretur, eligens potius in Christi nominis confessione, si id quoquo modo ab inimicis extorqueri quiuisset, martyrio ibi animam Deo commendare, et corpus paternis cemeteriis concinerari, nomenque fraternis dypticis inscribi, quam ludibriorum suorum exsecrabilissimis spurcitiis pollui; diris tamen ut erat nexibus uinctus, miserabiliter protractus est ad uillam proprie humanitatis de matre profusionis, distantem  a monasterio tertio milliario ad aquilonalem plagam dictam Miramo. Stipatus itaque multitudine iniquorum ac tam pro plurima uallantium quam densitate noctis, quia in ipso crepusculo per eam transierunt, nesciens ubi esset, dictum est ei a concaptiuis notis: Ecce e regione porte quondam natiuitatis tue imus. Quod cum aduertisset, subito in terram corruit. Cumque auersis telis ab inimicis ducentibus tundendo cogeretur ut surgeret, et ille protestaretur se nullo pacto uelle, sed magis inibi pro Christo oppetere, crebris lancearum punctionibus  perfossus una cum sanguinis effusione animam efflans Christo libauit.



CAP. II. Qualiter Dani Danos suspenderunt.

Nec etiam reor silendum rei euentum, diuino iudicio meritis B Bertini in ipsa egressionis hora peractum. Donaria enim immodica coniicientes argenti, super altare ecclesie requiei eius cumulauerunt, et uni ex iam dictis fratribus ne ab aliquibus raperetur seruandam delegauerunt. Illis autem cuneatim globatimque exire prepropere certantibus, restiterunt latenter quidam illorum, temere pecuniam inuolantes. Quod cum primoribus innotuisset iam egressis, subsistentes insonuerunt tubis in interstitio duum monasteriorum, subsistentes et coadunantes se sibi, quoadusque rei sunt requisiti et  inuenti coramque deducti: eisque conuictis et iudicio sacrilegorum condemnatis, suspensi sunt in australi parte iuxta introitum porte monasterii, euidentissime promulgante Domino, iudicio etiam infidelium, pena breui quali cruciatu plectendi sunt perpetuo sub pretentu Christianitatis, nisi recipiscant sacrilegi. Unde, karissimi, elucubratissima diligentia aduertendum nobis est quam clementer Dominus trahentes quasi longum funem irrumpibiliter peccata nostra, improuisa, imo inuisa hostium inuasione dignanter castigando nos redarguit: parique modo exactissima circumspectione considerandum quod misericorditer et locum tunc seruauit, et habitatoribus gratuita pietatis miseratione pepercit. Meritis quoque patronorum loci dignum annumerari, quod  eodem tempore captiuati in breui reuersi sunt gaudentes uniuersi et leti.



CAP. III. Qualiter quidam opifex a summitate ecclesie in terram ruens nichil mali sentit.

Post discriminis prefati liberationem fratres eiusdem cenobii conuenientes, lacrymisque non minus gaudii quam meroris illiti, post tamen animequiores facti, ceperunt precordialiter tractare qualiter Domini offensam placabilem sibi potuissent facere, seseque ei placabiles reddere. In argumentum etiam huius rei, ueluti mansueti filii admonitionem patris pii generali pacto consenserunt, gratiosiores se super hac castigatione, imo emendatiores fieri uelle. Solerti quoque priores cura  cum senioribus consuluerunt, quibus potissimum occupationibus quiuissent priorum negligentiarum redhibitionem reddere. Sicque communiter tractatum est, ut tecta ecclesiarum uetustate consumpta, ceterarumque officinarum perstillantia non solum resarcirent, uerum sine intermissione uel alterius negotii interpositione pleniter renouarent. Quod sicut summa deuotione inchoatum, ita nostro opere ocius quam putabatur, Deo effectum subministrante, pulchre strenuissimeque est perfectum. Ecclesia quoque requiei S. Bertini celerrime exstitit miro opere plumbo cooperta. Sed et turrile ipsius licet nouiter esset superpositum, quia antiquo more erat factum, deposuerunt, et aliud mire magnitudinis  mirabilisque fabrice studuerunt edificare, cuius longitudo consistentis in terra equabat altitudinem culminis ecclesie cui superponendum erat. Nec mirum, tristegum enim  trium tripodum ordinibus factum fuerat, excepta summa claxendice  . Itaque ecclesie superposito et erecto, per singulasque compagines iuncto, cum tholus pomifer in edito una cum triumphali signo crucis erigeretur ac in gyro eiusdem stipitis superrima rota, ubi hastule et tabulate prefate claxendicis superinniti ac configi debuerant, humerando copularetur, unus artificum nomine Bertus, stans super eodem circo arripuit malleum, et quasi gratulabundus pro appropinquata pene consummatione tam miri operis, ictum ueluti iactanter longius colligens  incaute iecit. Sed eheu! resiliente rota et quatiente, uacillans pedibusque lubricans, de tanta altitudine preceps terra tenus uenit. Sed, mirum dictu mirabiliusque miratu! adeo nullam lesionem passus, nisi quod tante altitudinis precipitatione consternatus fuit, quatenus ambiguum fieri fas non sit supportatum esse cum alis subuentionum beatissimi Patris cui seruiuit Bertini. Astipolationique tanti miraculi apponimus quam risibile et plausibile responsum accurrentibus, et aquam sibi quasi pro refocillatione offerentibus, sine doloris anxietate protulit, scilicet quoniam in opere suo semper et labore iucundus erat, pro certo aiebat eos scire, quod sitim restinguere potius gaudebat iugiter uino  quam aqua, nec oblato tunc egere lymphe liquore. Actutum enim quasi tanti opinione infortunii fratres cum cetera familia mistim manipulatimque sicut ad exsequias illius lapsi accurrentes, cum comperissent stare incolumem, duxerunt eum gaudentes in ecclesiam, fletus tristes in letitie lacrymas permutantes, campanas solito prolixo clangore grandisonas increpitantes pariter, simulque solemniter odas Domino auctori et B. Bertino eiusdem miraculi subuentori psallendo ferentes. Artifices quoque hac uirtute nedum dicamus animati, quin etiam roboratiores et audaciores effecti, inchoatum opus explicuerunt constantes et leti.



CAP. Iu. De quodam ciue uiridunensi naturaliter surdo et muto ad sepulcrum S. Bertini sanato.

 Succedente quoque tempore accidit ut quidam et natione et nomine ignotus, nec mirum, quia gemino miserabiliter morbo fuerat constrictus,  ueniret peregrinando ad monasterium prefati Patris. Qui cum ibi multum temporis perageret, utque pretulimus quia fari non potuit, pulsatibus taratarantium tabellarum stipem mendicaret, nulloque se alicubi diuerteret, eiusque continue constantie iugitatem ecclesiarumque frequentiam Christicole loci detractantes, conferentesque non sine nutu Dei talem significantiam fieri, ceperunt eum humanius colligere et in xenodochio quotidiane receptionis pauperum delegato mansionem  illi designare. Ibi autem pene annum conuersatus, post hebdomade Dominice Resurrectionis completionem, decimo die, id est quarta feria, monachis uespertina debita in ecclesia persoluentibus et cantore inchoante antiphonam ad crucem salutandam, ita incipientem: Ite, nuntiate fratribus meis, pueroque subsequenter pronuntiante uersum: Dicite in nationibus, ceteris etiam sueto more ipsum tractim ac submisse persequentibus, in ipsa quasi silentii hora cepit iam dictus surdus ac mutus blaterando imitari auditas psallentium uoces. Fratres itaque ad tam insolitum horrendumque sonum pauefacti, substiterunt annuentes economo pauperum ut inquireret causam. Qui cum solito ei annueret, nec proficeret, irascibilis ut erat, cepit eum uerbis  increpare. At ille ipsa eadem uerba, quia aliud loqui nesciuit, blissando respondere tentabat. Tunc fratres protinus intelligentes ei a Domino meritis B. Bertini concessum esse auditum et fatum, hymnicanoris psallentiis cum signorum pulsatibus Deo grates ac sanatori eius totis referebant uiribus. Huiusque uirtutis exhilarati tripudio, quia in primis auspiciis floride iuuentutis erat, miserunt eum ad canonicorum scholam, litterarum studiis quantulo posset imbuendum, continuoque ubi diurnalia capitula cum uespertinalibus psalmis didicit, comam sibi capitis deponere poposcit. At non longo post tedere cepit, professusque est cordi sibi fore Romam petendi, acceptaque licentia, iunxit se Saxonibus ultramarinis Romam petentibus. Cumque una cum illis peruenisset  ultra Lingonum ciuitatem, consociauerunt se eis uiridunenses negotiatores eamdem uiam tendentes usque ad diuaricationem uie ducentis Hispaniam. Ibique tunc innotuit quod antea fuit ignotum, ciuem uidelicet ipsum esse uiridunensem; quia ibi agnouit suos, licet difficiliter ab eis posset ipse cognosci propter insperatam reformationem ingenitorum morborum. Iter tamen ceptum strenue peragens, indeque rediens, sine diuertendi ad propria desiderio directum locum sanationis sue reuisit, ac Deo et reparatori suo gratias retulit. Nomen etiam in baptismo sibi inditum quod prius nesciuit quam a notis didicit, tunc notificauit; Ermenfridus enim uocabatur: sicque suis benefactoribus ualedicens, refertus  benedictionum copia letus remeauit ad propria.



CAP. u. De quodam per biennium excecato, pristino lumini restituto.

Sicut nonnulli sue negligentie tempore periclitantur, ita diuine dispensationis saluberrima castigatione  multi saluantur. Quidam enim uir colonie eiusdem Ecclesie, de oppido ei appendente nuncupato Gimiaco, Letfridus nomine, in Christianitatis deuotione  ceteris communicipalibus suis minus curiosus exstitit. Ideoque et accidit ut, dum quadam die Dominica ciues illius more solito ad ecclesiam non minus intima mentis deuotione anhelarent, quam gressibus pedum properarent, et ipse ut solito mulcimine blandiloquii  affatus a primatioribus ut secum iret, appellaretur; nedum dicamus, iuit, uerum etiam monita salubria aduersus audire dissimulauit, pergens ad paucula pecora que uidebantur esse sui iuris procuranda. Cui priusquam peruenisset ad pascuarum loca, accessit angor animi cum timore intolerabili et nimia horripilatione: atque, ut ab ipso post didicimus, uidebatur ei quasi totum perfusum se fuisse calore feruentis aque: et ueluti ignotis loquamur, quia situs eiusdem fundi ubi hoc prouenit talis est, ut illic uiantium obtutibus clarescat prospectus ecclesiarum Christi confessorum Audomari atque Bertini; miser ille licet ob duritiam sui seu subsequens miraculum minime miserabilis, nisus eo quanquam sero se diuertere, quatenus illorum precibus iuuaretur,  non potuit, sed pene exanimis ante in terram proruit, nequaquam ut passione scotomatica  ictus, sed pro anime illius  saluatione, imo magis nominis Dei laude ipsiusque dispositione luminum delectabilium uisu priuatus, ac bimatu uel eo amplius in huius cecitatis permansit amaricatu. Qui cum adhuc torporis teperet desidia, quasi funditus de sue sanitatis reformatione diffidens, hortatu tandem suorum, beatissimi Patris Bertini perrexit uisitare limina, afferens que obtinere potuit, maxime cerea munera quo si Deo et clementissimo iam dicto Patri placuisset, eius meritis recipere mereretur amissa captorum orbium lumina, spondens ac confirmans  quidquid super eo diuine pietati placeret, reliquum uite sue spatium ibi peragere uelle. Quam eius intimam cordis deuotionem constantissimamque confessionem inspiciens occultorum coguitor Deus, meritis et precibus clementissimi Patris reddidit illum uisui et uisum sibi, tanta scilicet perspicuitatis claritate, ut, quoniam a pueritia in domo cuiusdam nobilissimi eiusdem regionis uiri adulto tenus educatus et altus fuit, atque in genecio ipsius nendi, cusandi , texendi, omnique artificio muliebris operis edoctus, quidquid in predicta postmodum ecclesia pallorum ornari habuit et emendari, seu ecclesiasticarum uestium lauari, ipse sollicita intentione procuraret, anhelanter aspirans et suppliciter implorans, quo uelut ipse elaborando desudat  queque emendare necessaria et emundare lurida; sic diuine miserationis clementia delinquentiarum suarum omnium dignetur ablui inquinamenta, quo mereatur ad Auctoris sue reformationis feliciter peruenire uocamina.



CAP. uI. Quod Dani altera uice redierunt.

Ea etiam tempestate qua pregrauantibus ac preponderantibus multimodis, non modo solius uulgaris populi, imo omnium dignitatum et ordinum delinquentiis, non tantum Francie fines, sed etiam totius regni principalia queque loca Armoricaque prouincia diutina  sacrilege Danorum gentis oppressione crudeliter licet iuste inuaderentur ab illa classe, plurimaque pro sui numerositate   magnus exercitus ab omnibus dicebatur: anno aduentus sui in regnum duodecimo, ab omni plaga ubi diffusus erat adunatus in loco qui, ob concursum insignium inibi aquarum Confluentia uocatur, ascendit flumen dictum Iseram, peruenitque et equitatu et nauigio subusque Nouiomam  ciuitatem, faciens ibi munitionem circa uillam ex australi plaga, natura munitam, scilicet aqua et silua, uocatam Chyrisiacus, [al., Kyrisiacus], intendens si in breui nequiret arcta et diutina obsidione ciuitatem, quia parua uidebatur, capere posse. Sed cum hemispherium nichil ibi preualentes consummarent, et  aliquid proficerent, uerum magis fame ac siti omnique penuria arctati pene deficerent, consultum  habuerunt,  ut in regnum quondam Lotharii irent, tractantes per maritima transire, et castella ibi recens facta obtinere, incolasque omnes, nisi se dederent, mortificare. Quo comperto pars iuuenum qui sibi ceteris agiliores audacioresque fieri uidebantur, numero quingenti quinquaginta, selegerunt se insciis aliis abripientes clam noctu quasi solito in aliam partem pergendo, arreptoque itinere insubsistibili cursu directim tendebant ad munitiunculam paupere  sumptu paruoque licet strenuo incolarum comitatu factam in pago Taruanensi, in loco qui uocatur Sithiu, circa monasterium eximii presulis Audomari, fuste, gleba et cespite sicut artificiosissime, ita etiam firmissime constructam, iactanter in uia proludentes primo impetu eam infringere  uelle, ac pro tenuitate seu paucitate inhabitantium facile capi posse. Auxiliante tamen illis Deo et patrociniis sanctorum, qui requietionis ibi elegerunt sibi locum, more solito interuenientibus, indignante Christo presumptuosa illorum iactantia uersa est cominus in dignam uindictam, ad quam promulgandam calamum nunc uertimus nostrum.



CAP. uII. In quo tempore uenerunt, et quod nichil preualuerunt.

Nam post sanctum Paschalis resurrectionis diem transcursis quatuordecim diebus, die Dominico hora qua cardinalis misse conuentus publice agebatur, apparuerunt protinus prefati inuasores descendentes per cliuum montis prominentis uille, que Locus-ecclesie   uocatur, pro eo quod beatissimi martyres Fuscianus et uictoricus in fronticipio Christianitatis incolarum terre primariam feruntur ibi construxisse ecclesiam, respiciens contra monasterium ex parte occidentali. Quod cernentes excubie, autumantesque quod plurima totius subsequeretur, ueluti prius essendi fama percrebuit, exercitus, protinus populo in ecclesia consistenti notificauerunt. Illi uero non adeo tali nuntio consternati, imo magis animequiores facti, Deo et patrociniis sanctorum causam sui commendauerunt, et compunctiue [f.,  compuncti se] mutua confessione rebaptizauerunt, ac humili perceptione mysterii corporis et sanguinis se munierunt, dantes inuicem dextras pro libertate et loci tuitione se uelle aut agiliter oppetere, aut strenue defendere, murumque protinus optimis  armis preparati conscendentes, una cum prius preparatis bellicis instrumentis munitissime arcem uestierunt. Tali eorum constantia paulo ante arrogantes inimici comperta, nec non et parte inclusorum audacter sibi obuios ire extra munitionem uisa, Deo illos quammaxime terrificante, animositatis superbia mollita, iactantia pressa, audacia remissa ac liquefacta minime audentes aggredi cepta, diuerterunt se ad pecora per agros pascentia capienda, ocius repedare cupientes  uel cum tantilla preda; residui uero uirorum nostrorum hac inuasione commoti, presertimque de Dei auxilio testatorumque proprium interuentu fisi, repente eruperunt de munitione, irrumpentes post eos, equites quidem per compendia preanticipando illos in planitie montis unde ante descenderant, quia lentim pecora minabant, habentes contemptui talia eos audere; pedites autem post tergum insequentes, ponentes hostes in medio. Itaque comperientes cunctos se undique secus fugam molientes, desperabiliter ruperunt ad orientalem plagam per sinistrum cornu uallantium, tendentes ad quemdam quercuum lucum, putantes se ibi frustra aut defendere aut effugere posse. Nostri itaque eos occidendo insequentes  antequam peruesperasceret, omnem illam plurimam, ut ipsi iactabant, selectorum pugnatorum Dei bello consumpserant, licet non sine nostro damno, maiore tamen suo. Facta est autem cedes hec in loco nomine Windigamo [al., Windingahamo]. Omnes enim ibi occisi sunt, preter quod quot de nostris mortui, tot sunt ex illis fuga elapsi, nouem autem tantummodo ex omni illa plurima euaserant, et ex ipsis etiam a persequentibus eos in uia mortui sunt quinque reperti, quatuor tantum protendentes, ut postmodum ab eis qui tunc interfuere exercitui didicimus, peruenerunt ad socios, temeritatis audaciam uituperantes, tanquam presumptiue rei euentum elucubratim perscrutantes.  De exuuiis quoque tres diuisiones fecerunt, unam Ecclesiis concedentes, aliam oratoribus et pauperibus dantes, tertiam equa lance nobiliores cum inferioribus compartientes. Et merito. Scrutemur enim humanitus uerbi gratia quibus magis addicenda sit huiusmodi uictoria, oratoribus an bellatoribus, etc.



CAP. uIII. Quod S. Audomarus cuidam monacho apparuit.

Preterea, fratres dilecti et commilitones Christi, quibus cordium uotis uel laudum psallentiis idonei esse poterimus agendis Deo gratiis pro inopinata  ereptione tanti discriminis, quaue temeritate possumus dicere quod istiusmodi ausus esset ceptus, nisi magno zelo misericordis Dei fuisset instinctus? horribilis enim fuit dictu, horribilior et ceptu; quia pene nobilitas terre illius ex multo iam tempore ob amorem uel dominatum sibi dominorum charorum abscesserat natiuitatis patria relicta, preter paucos qui ita hereditariis prediti erant patrimoniis, ut non esset eis necesse subdi nisi sanctionibus publicis. Horum pars cum nobilissimis ac religiosis illius loci monachis simulque Deo deuotissimis ac strenuissimis canonicis, quos nunquam persecutionis ulla tribulatio exterrere preualuit, locum propositi sui derelinquendi sustentabant, pariterque confortabant reliquiarum remissos  fere animos et inualidam plebeam manum. Hoc presertim in tutissime spei anchoram presumptibilisque in Dominum fiducie;  necessarie audacie indubitanter assumentes quod anteactis temporibus, Folconis uidelicet generosissimi eiusdem loci tunc abbatis, post uero sancte matris Romane  Ecclesie reuerendissimi archiepiscopi, incolis terre adhuc omni abundantia refertis et absque sui diminutione integerrime uigentibus, ambitus castelli cum consensu populi et procerum condictatus, mensuratus, ac per potestates et ministeria ad perficiendum distributus, receptus ex immodica parte iam ceptus, sed proh dolor! tam prepedientibus peccatis inconsummatus, quam pro gyri amplitudine excusatione nefaria atque infelici  fuit impeditus et intermissus. Processu autem temporis, uidelicet anno gratie octingentesimo nonagesimo primo, cum tota iam terra incensa et depopulata et plurima hominum fere consumpta fame attenuata, dispersioneque fuge propulsata exstitisset, respectu tandem clementis superque paucas reliquias miserantis Dei, ostendens quod non in multitudine populi salus eius consistit, sed potius in misericordiis et miserationibus suis, propalans etiam quod competentibus necestuosorum  uicissitudinibus dignatur precibus electorum suorum pro sibi uotiuis supplicatibus prebere effectum; uoluit B. Audomarum exorabilissimum antistitem cuidam monacho cenobii S. Bertini, edituo scilicet ecclesie prefati presulis, memorabilis persone uiro nomine  Herrico apparere in uisione. Qui, ut ipse postmodum delectabiliter multis audientibus referre solebat, procere erat stature, uenerande canitiei, habens in fronte stigmata nitorem pulcherrime caluitiei diuaricantia, facie uenustus et gracili, naso mediocriter longo et parum adunco, manibus cum digitis longissimis pulcherrima macroris tenuitate translucentibus, infula episcopali uestitus, quem sibi protestabatur dulci famine subinferre ita appellando: Grauarisne,  frater, sopore, an uigilas? Qui cum ei pro tam insolita uisitatione persone tremens nec in totum se dormire respondisset, nec pro insita generaliter angustia  posse se contineri, quo nimio labore fessa et anxietate laxa non refocillaret membra, exerto brachio manum quasi uersus illum porrigens subintulit: uigilandum potius uobis est et animo et corpore, monitisque meis salubrius summopere insudandum, quam segni pigritia tricandum. Unde surge, et reliquiis populi ex asse deuoti saluationis sue tenore obnixe contestare quatenus, iuxta quod sibi uidetur preualere posse, non cessent arcem die nocteque firmare. Qui cum partim gaudio refertus, partim uisionis terrore pauefactus, post consultum tamem  super eo prius idonearum personarum populo conuocato, prefatam uisionem Patris monentis, affectuose hortantis, studiose iubentis strenue intimasset, compunctiuo corde letantes, lacrymis gaudiosis flentes, omnes unanimiter celo pansis utrinque uotis succlamare ceperunt dicentes: Gratias omnipotenti Deo referimus, qui nos salutari uisitatione Patris nostri prouidendo, monendo, consolandoque reficere et confortari dignatus est. Monita salubria uiribus quibus possent studiosissime adimplere uelle promittentes, quamque promissionem instantissimo protinus inchoauerunt ceptu, ac quam peruicacissimo quibant, perficere satagebant effectu, digneque non modo de iam dicto, sed et, quod maius multo  ac periculosius fuit, subsequenti discrimine tam clementis Dei prouisione adiuti piique Patris hortatu animati, imo de experta Patrum intestatorum solita et prouida defensione saluati, merito exhinc profusius Dominum et proprios protectores inibi deuotissime iugiter collaudant et leti.



CAP. IX. Quod sequenti die Dominico uenerit reliquus exercitus paganorum ampliori multitudine, sed meritis S. Bertim nichil preualuerunt.

Nec etiam longa post predictam hostium cedem intercurrente mora, neque enim patitur ille antiquus Leuiathan inexplebiliter esuriens ac sitiens humano generi moliri insidias, habere membra sua moras in persecutione ac lesione piorum. Siquidem inuidie succensus liuore quoniam nostros recenti beneficio  ac summa deuotione doluit feruere. Nec mirum quia eo tempore maxime tanto assidit infestior, quanto quosque in proposito uoluntatis Dei persenserit fieri fortiores. Ideoque occumbentium cognatos uel socios contribulesque ac complures totis sue crudelitatis uiribus furendo excandescere, compulit in iram seuissimamque suorum  uindictam. Pondus enim hostium totius regni adunari suggessit in breui arctissimas in angustias unius fundi. Nam peracta post prefatam stragem reuolutione,  ni fallor, proximi Dominici diei hora secunda, nebula pro natura loci manicanter  nata adhuc erem maculante, apparuerunt pedites inestimabilis plurime  eodem cliuo quo et anteriores descendere, cursuque concito castellum tendentes minime introierunt, subsequendos ante ianuam exterioris introitus prestolantes. Equites uero quasi arena innumera multitudinis diuerterunt ad locum quemdam certaminis, nil secus quam sicuti prospectu noue uisionis dolore suorum occisorum recrudescente, more elephantum qui sanguinis uisione excitantur in iram ad preliandum; ita isti exacuerunt ad suorum seuerius et crudelius sanguinem uindicandum. Et cum aliquandiu dolendo ibi deliberarent, nilque aliud proficerent, nisi quod tabida  et putrida corpora conspicerent, facto prepeti cursu tanquam primo impetu munitiunculam capturi peruenerunt ad socios, unaque rabido cum fremitu irrumpentes, peditibus decretum est dira impugnatione castellanos incendere. Equites quidem Deo tribuente properabant ad locum naturaliter munitum, scilicet S. Bertini piissimi suorum protectoris ac promptissimi maximis in necessitatibus liberatoris monasticum  monasterium. Talia quoque nec sine Dei dispensatione exstitisse credimus, sicuti protinus perspicue experti sumus nutu, ut ubi maior fienda erat communis uictoria et perficienda, celitus auxilii diuini copia, numerosior ibi congregaretur hostium plurima. uenientes autem statim eodem momento, remiserunt equos per  pabulatores in pascua ad uillarum loca, talique studio accelerauerunt mansiones edificare, ueluti post munitiuncule infractionem pro firmitate loci gromnarumque  opportunitate longo tempore inibi uelint consistere. Interim pedites ex tempore introitus totam diem cum agilioribus equitibus ad castelli munitionem pugnare non cessantes, diuersis et insolitis artificiorum generibus per uices successionum globatim et cuneatim contrarios lacessendo respirare uel ad modicum non patiebantur. Siquidem ignita ustensilia et frusta candentis ferri more grandinis fundibilis in eos iacientes, sagittarum quoque imbres in eos pluere non intermittentes, multaque alia que enumerare et fastidit et  difficile fit, offendicula molientes; ad postremum fossas circa munitionem mire et altitudinis et amplitudinis factas munientes, ceu uimineis parietibus stramine et omnigeno siccamine compleuerunt, conantes incendio profligare, quibus aliorum artificiis argumentorum non potuerint preualere. Sed aliquantisper eis se subtrahentibus, nostri in eosdem straminum aggeres lignorumque strues, Deo donante, prosperoque eis uenti turbine flante ignem caute immittentes, illisque nescientibus minusque sperantibus,  eque ignem ut idipsum eis facerent inferentibus, excandescente stramine plerique eorum ustulati sunt, uix subrepti mortis discrimine. Deo autem propitio, nulli ex nostris uitam prolixo scammatis  spatio magnopere periclitabantur, nisi tantum unus frater  monastici ordinis ictu sagitte inter duo tabulata propugnaculi ubi stabat, percussus est sub inguina: qui et ipse conualuit. uerumtamen ad uindictam minus armis excitati, acideo minus cauti plagiatique sui famuli, alium eque eiusdem ordinis fratrem permisit retribuere hostibus dignam repensionem.



CAP. X. De monacho qui tyrannum sagittando occidit.

Fuit namque tyrannus quidam partis contrariorum  ceteris omnibus, ut uidebatur, asperior et robustior, ac in arte pugnandi argumentosis factionibus astutior, qui nec ad punctum cessauit fortiter pugnare, aliosque quasi sine mora menia capturos instigare. Ex nostra quoque parte, quanquam pro crebra hostium ingestione tenacius instarent defensioni quam obiectioni, artibus tamen uiribusque quibus poterant et habile fuit, strenue atque agiliter resistebant, omnes intentissime omnimodis certantes, si quo modo infestissimum illum quiuissent impedire inimicum. Sed non fuit ulli eorum tributum, pro eo quod uoluit illos Deus intelligere, et in confinio uite mortisque constitutis significare, ex qua parte imminentis leuamen periculi deliberaret eis  clementer transmittere. Ac ideo decreuit, ut pretulimus, monastici habitus iuuenem arcum arripere, quanquam illicitum uel inhabile sit huic ordini arma tractare; intendensque illum diligenti consideratione iactante prosiliendum, de propriis uiribus licet dubius, sed Dei tamen auxilio minime ambiguus, inserta arcui sagitta implorans Dei auxilium tensa chorda traxit fortiter, ac diuine impulsionis datione infixit fronti iam dicti tyranni uiriliter. Hoc autem mortuo, cessauerunt alii ab impugnationis tumultu, mittentes protinus qui euentum rei senioribus eorum nuntiarent, morando in atrio iam dicti monasterii, curialibus tamen in ecclesia beatissimi Petri in concilio residentibus: quod factum cum a referentibus illis conquereretur, eosque hoc aliquantisper, non tamen  magnopere grauaret, lentiusque ac securius quid illo uesperi agendum esset deliberarent, in tali interstitio cucurrit aliquis ex eis, et deposuit crucem retro altare B. Bertini stantem; reuersusque ad socios, irreuerens coram eis cepit eam defabricari stylo ferreo, qui sol uocatur, unde solet excuti ignis silice. Nuntii autem prefati tante morositatis spatio in iram accensi, procacibus conuiciis aggressi sunt eos increpare durius dicentes: Calumniosa multum res fuit et indigna quam agitis. Non enim  de uindicta occisorum nostrorum indignamini, nec de nobis certantibus partimque pro nobis deficientibus succensemini, nec super castelli captione, que nichil tardaret, solum si libuisset, illos impetere studetis: insuper quoque nec de preda inhabita aduertitis, quoniam si hi tantum habuerunt spatium noctis, omnia sua aut infodient, aut in puteis, seu abditis quibusque locis abscondent; quia timent se pro certo in deditionem uel in mortem ire. Atque illi in iram uersi furibunte exarserunt, continuo de sessionum locis exsilientes, suisque diis uota soluentes, scilicet si munitionem illo uesperi capere potuissent, nemini masculi sexus usque in mane parcere. Cuius fastuose iactantie superbissima uerba horrendeque temeritatis minacia prolata, nulli fas est fieri ambiguum  interuentu B. Petri apostoli precibusque exaudibilis Christi confessoris Bertini, in quorum quasi in eorum contumeliam ecclesiis hec fuerunt facta et dicta, ad aures pietatis Dei super his indigne ferentis fuisse suppliciter prolata. Actutum etenim iam fatus uiolator salutiferi signi, ut credimus, ad impeditionem tam crudelis edicti, percussus protinus est plaga insanabili. Nam os ei subito contractum est cum aure adusque occipitium, oculique subuersione retorti, et spumans et tremens uolutabatur per terram. Quod cernentes paulo ante arroganter seuientes ceperunt angustiari, pallere, tremere, percussosque commanipulares dilectos prius tunc uelut abominabiles exsecrati, solum sibi asylum perfugii reputantes, si uiam prius uentam repetere  concederetur. Tali itaque Dei uindicta alii icti, alii territi, prepropere arripuerunt propria uexilla parietibus ecclesiarum innixa, que inibi missa byssino splendore candentia recipientes, mirati sunt piceo colore nigrantia; sicque rapido cursu per medias precipites uacillando proruperunt ecclesias, non uino ebrii, sed indignatione Dei et offensis sanctorum consternati: tardumque eis uidebatur monasterii portas attingere, ita ut potius letarentur tunc de exitu, quam paulo ante super diu desiderato introitu. Egressi uero et aliquantisper pene elapso spiritu resumpto, residuorum recordati sunt debilium. Nec tamen ullus eorum ausus est pro eis reuerti, sed uocantes ad se quemdam strenuum iuuenem  quondam captiuatum de colonia S. Wlmari, qui ab initio huic facto intererat, preceperunt ei ut quantocius tentaret redire, ac si uiui fuissent eos adduceret. Qui reuersus iniuncta perficere, reperit ut ante errando huc illucque eos palpitantes, ac contractum ut prius iacentem fere exanimem, qui et inibi, quia egredi nequiuit, remansit, plurimisque diebus miserabiliter tabescens eleemosynis bonorum hominum uixit, latratibusque quibus ualuit miracula Dei illic effecta testificatus fuit. Prefatus uero iuuenis data uni ex cecis manu, sicque unus post unum sibi herentes, protracti sunt ad ceteros: qui etiam interim horrore mortis trepidi clangore frequenti increpare citabant, stridentibusque tubis sonitu magis significante, imo compellente  fugam quam hortante ad pugnam. Quod audiens omnis plurima [i., turma], ubicunque fuerant siue circa castellum seu in tabernaculis uel in pascuis constituti, noto plangore fuge pauefacti, magisque diuina uirtute conterriti, nec dominos, nec socios, nec notos repetentes, precipiti fuga ubicunque uisum fuerit quo ocius aut fugere, aut abscondere potuissent tendebant. Principes autem prefati cum eis quos secum habere poterant se adunantes, et et regione munitionis per portam introitus sui exire uelociter anhelantes, nedum dicamus quod illo propinquassent, nec uultum illuc diuertere uel quamuis tunc uesperasceret, illa nocte infra sex milliaria restare audebant, sed directim tendebant adusque arcem quondam opinatissimam Menapum, Domino  illos Christo sicut suos misericorditer liberando, ita alienos a se dignis calamitatum cruciatibus percutiendo, diuinitusque terrendo, longe perditione tenusque propulsando. Relatione enim eorum fidelium qui prelio interfuerunt didicimus quod peruenientes ad locum quo tendebant, in uno prelii congressu duodecim nobilium pugnatorum de illis profligati sunt, Deo illis dignanter in numerum occisionum et sacrilegiorum meritam pensionem recompensante.



CAP. XI. Qualiter labarum  paganorum positum fuit nitidissimum, et inuentum teterrimum.

Antelatis etiam dignum celitus transmissum et eodem in tempore uisum. Post exterius atrium porte  cenobialis monasterii non longe retroactis temporibus a religioso quodam eiusdem loci monacho nemus quoddam frugiferum pulcherrime plantatum fuit: cuius in medio quasi collis tumbalis exstitit, habens in summitate sui pirum, cuius pira nimie grossitudinis dulcissimique saporis erant; referebaturque a senioribus ex plantariis fuisse beatissimi Patris Bertini. Quamobrem Patrum sanciuit industria, fratres omni anno solemniter uestitos secunda feria Pasche cum reliquiis et psallentiis , idem pomarium uisitare, et in ipso monticulo completa oratione ad publica solemnia reuerti. Quod nemus quia inter duo monasteria erat, ne forte latibulo inimicis esset, Christiani  exstirpare decreuerunt. uenientes itaque, ut pretulimus, pagani, in antefati collis cacumine principale uexillum, quod labarum uocari fertur, alto stipiti pro terrore infixerunt, quo eminus prospicientibus terrorem incuteret. Sed et regione eodem in loco misericors Dominus euidentissime declarare uoluit quod ipse de celo respicit super filios hominum, ut uideat si est intelligens aut requirens Deum . Nam labarum prefatum quod nitidissimum fuerat ibi positum, abreptum inde, teterrimum euulsum est: ac in tempore inceptionis mirabilium prefatorum, nebulosa caligo totum iam dictum texit nemoris locum, ita ut nec montani ab iunioribus, nec inferiores a superioribus uideri possent. Columna quoque nubea in medio caliginis  celitus pendula super ipsum collem uidebatur, simulans speciei sue colore pluuialis iridis uarietatem, cequans sua etiam amplitudine suppositi collis latitudinem: nec antea se fidelium intente eam considerantibus subduxit obtutibus, quam omnis illa hostium plurima [i., turma] funditus discessit: euidentissime uisibiliter omnipotente monstrante, imo prouocante misericorditer nos Deo, ut illuc iugiter omni mentis intentione totaque cordis deuotione debeamus oculos tam exteriores quam interiores in omnibus necessitatibus figere, quo nos pretiosissimi Filii sui sanguinis redemptione dignatus est inuitare, qui cum eo uiuit, gloriatur et regnat Deus, in unitate Spiritus sancti, per immortalia secula seculorum, Amen.



 CAP. XII. De ingressu feminarum.


Cum uenerandus Pater noster Bertinus postquam a diabolo in specie mulieris tentatus esset, et a S. Martino uisitatus et liberatus, considerans omnino monachis non expedire sexu femineo quouis modo communicari, sub anathemate ingressum feminarum de aditis eiusdem cenobii penitus exclusit. Quod ab ipsius B. Bertini tempore bene ab omnibus obseruatum est, usque ad illud tempus in quo Adala nobilissima coniux Arnulfi comitis et abbatis  istius loci cum sepissime magnis infirmitatibus esset aggrauata, desiderare cepit ut in hoc monasterio ei licentiam monachi darent intrare, ut coram altari sancti Bertini pro salute deprecatura liceret se prosternere. Huius igitur rei causa  aduocatis uenerabilibus episcopis Wicfrido  Taruennensis Ecclesie episcopo et Folberto Cameracensis, denudauit eis desiderium suum; accepta etiam a monachis licentia anno Natiuitatis Domini nongentesimo trigesimo octauo, annoque quinto Ludouici regis, feria secunda Pasche introduxerunt eam prefati episcopi in eodem monasterio, non sine tremore maximo; quoniam hoc illa prima facere presumpserat, quod antea reginarum nulla concupiscere uel audebat. Sicque introducta, et ante altare B. Bertini prostrata, deuote oratione fusa plenam corporis sospitatem recepit. Intrando autem plurima huic loco ornamenta  contulit, et quandiu uixit, nunquam donare cessauit.



CAP. XIII. De illo, qui S. Bertino filium suum morti proximum obtulit.


Eodem tempore Rodulfus ipsius castelli pretor urbanus, filium suum nomine Walterum cum morbo  quem medici uariolam  uocant, morti uideretur esse proximus, ulnis propriis sustollens ante S. Bertini altare deportauit, monachumque effecturum si eius pia iuuaretur intercessione, spopondit. Quem mox saluti restitutum ac Omnipotenti famulum et S. Bertino obtulit monachum perpetualiter permansurum  .



CAP. XIu. Qualiter hic locus meritis sanctorum uincentii, Audomari et Bertini ereptus est ab incendii discrimine.

ueridicorum uirorum qui interfuerunt, sedula compertum est relatione, quomodo tempore uiri uenerabilis domni Odberti abbatis, locus Sithiensis cenobii meritis S. uincentii Christi martyris et sanctorum confessorum Audomari atque Bertini  dudum diuinitus ereptus sit ab incendii discrimine. Quod quia uidetur adeo audientium utilitati congruere, licet tandiu celatum sit scriptorum negligentia incurie, tamen dignum ducitur officio styli commendari memorie. Nulla istic antiquitus de prefato Christi martyre custoditio agebatur solemnitatis, nisi tribus lectionibus totidemque responsoriis: at ubi propria ipsius a quibusdam fratribus huc allata deuenere responsoria, extemplo a fratribus eorum suauis mulcedinis percepta harmonia, uti sunt admodum delectabilia, his fratrum iuuentus plurimum est delectata, atque future ex tunc obseruande celebritati adplene instructa. Exin depositio supradicti sancti singulis annis preter solitum duodecim lectionibus decentius coli ceperat,  ac fratrum deuotio magis magisque erga sanctum Dei quotidie crescebat. Quod cum aliquorum annorum fieret reuolutione, nec fratres desisterent ab huiusmodi sancta deuotione, contigit uno anno paulo post transacta decenter eiusdem celebri depositione, scilicet in ipsa S. Gregorii festiuitate que constat quadragesimali tempore, magnam demum unius aduocatorum claustro atque monasterio contiguam ex immortuo cerei fungo succensam ardere. Que ut erat ualida, horribiles flammas euomens, claustrumque illa parte qua steterat, fumo igneque uelans, omnibus monasterii officinis excidium minabatur, fratresque iam de tanti loci desperati liberatione solum ad extrahendos ecclesie thesauros et queque suppellectilia occupabantur:  cum propitia Dei prouidentia tres columbe instar niuis candide, celitus  elapse, campanarium palam multis uidentur ter circumuolitare, et nunc hic, nunc illic super  pinnacula sessiones alternare. Quod nonnulli cernentes, a Domino talia effici existimabant, talibusque indiciis locum istum a tanto incendii discrimine seruatum iri orantes exoptabant. Cumque adeo ingens esset, uti principis [f., principi, id est principali; aut principis S. Petri] adeo claustro immineret, ut uix aliquod interuallum interfuisset, tantumque incendii ex hac grassaretur ut longe hinc distantia domata exinde inuaderentur, magna etiam pars ipsius castelli consumeretur, Deo gratias non solum omnis hic locus a tanto periculi dispendio ereptus, uerum etiam eiusdem ereptionis manifestiori reuelatione non multo post glorificatus est. Adhuc autem durauerat illud auitum S. Petri monasterium a S. Bertino patrono nostro  constructum, ad quod crypta quedam permodica ab oratorio S. Martini prebebat accessum. Quod quidam fratrum Rambertus nomine, huius loci monachus, ob amorem S. Petri apostolorum principis sanctique Bertini eiusdem structoris recolens, singulis noctibus, peractis matutinorum excubiis frequentare ac ibidem psalmodiis et sanctis meditationibus pernoctare solebat. Hic cum in eodem quadragesimali tempore paululum post prefatam illius combustionis comminationem quadam nocte peractis matutinis talibus operam daret, et quoniam matutini solito citius ipsa nocte sonuerant, uigiliis fatigatus sessum peteret, atque, sicut est infirmitatis humane, ibidem somno grauatus paululum dormitare cepisset, uisum est ei uidere quemdam  magnificum uirum dalmatica leuiticisque cultibus candidatum sibi astitisse, seque an dormiret rogasse. Cum uero pre timore nichil, ut sibi uidebatur, ad hec posset respondere: Noli, inquit is qui uidebatur, metuere. Adiecitque: Sed nosti quis sim ego? Ad hec ille: Ignoro, domine. Tunc ille: Ego sum, ait, frater uincentius, et gratias refero uobis pro obseruatione mee celebritatis atque proba deuotione quam circa me geritis. Nunquid etiam uos latet quid ille tres columbe super niuem candide que istic in immensum furente uulcano apparuerunt? Cui ille: Latet nos, sancte Dei; auspicato nostre protectioni a Domino talia arbitrabamur propalari. Et ille: Rite, inquit, arbitrabamini. Ego  enim eram cum sanctis Audomaro atque Bertino, qui huc uobis uenimus presidio. Nam, quorumdam culpis exigentibus, omnis locus iste in deditionem flamme a Domino fuerat traditus, uerum causa mee memorie que hic in tam longinquis oris a uobis agitur, et quia tam deuote festiuitas mee depositionis obseruatur, ego cum sanctis quorum hic emerita corpora uenerantur, coram maiestate Domini pro uobis opportunus interuentor adfui, et a benignissimo Iesu ereptione huius impetrata cenobii, nec mora huc aduentauimus uestre conseruationi. Que omnia abbati Odberto, cuncteque congregationis fratribus detege, et ut ex his miserantis Domini obiurgationibus emendatiores fiant commone, ne aliquando districtius feriantur correctione, meaque  ex parte magnas gratiarum actiones cunctis ne negligas reddere, quod tantum deuotionis affectum circa me gerere, quodque mei natalis obseruationem tam decenter tamque humiliter instituerunt colere. His dictis somniator euigilauit, et is qui uidebatur, disparuit. Cuius reuelationis nectare frater ille mellificatus animum, imbre perfundebatur lacrymarum. Mane autem facto cum in utroque nutaret, scilicet utrum reticeret, an palam faceret, quemdam priorum nomine Grimwaldum accersitum consuluit super hoc, quid facto opus esset. Illo autem hortante ac suggerente sancti ipsius iussionibus parendum esse, nec occultari debere, una utrique Patri uadunt indicare, deinde eiusdem Patris iussu omni congregationis phalangule. Testabantur uero fratris ipsius lacryme,  quarum ubertim in referendo manabat inundatione, omnia que dicebantur uera fuisse. Cumque inter plorandum et hec inter dicendum audissent fratres gratias sibi referri ex parte tanti martyris, actutum cuncti prorupti in lacrymis terras petiere osculis, ac plurimum coniubilantes super his benignissimum Dominum laudauerunt et benedixerunt in canticis labiorum et citharis , qui sic placatur, et fertur in iniquitatibus nostris sanctorum suorum intercessionibus ac meritis. Qua de re predictus abbas cum sibi subiectis omnimodis excogitans quo pacto precipuum militem Christi dignius ualerent extollere ac uenerari, quatenus tantum pro se intercessorem coram diuina maiestate iugiter possent promereri; peracto quod nunc superest oratorio B.  Petri apostoli, aram ipsius martyris in eodem iussit constitui, et ex tunc omni anno eius natalem in albis cum omni deuotione decentissime custodiri. Nos autem, fratres karissimi, iam districtiorem prelocute comminationis correctionem experti, utpote qui nostro tempore omnem locum nostrum traditum desolationi oculis nostris, peccatis nostris hoc promerentibus, perspeximus igne deuorari, tandem tempus uisitationis nostre in hoc nos oportet cognoscere, et quidquid in nobis Domino nostro perspeximus displicere, a sanctuario suo, hoc est a cordibus nostris festinemus auferre, atque gentes uitiorum que in hereditatem suam uenere, ne ponant Ierusalem in pomorum custodiam , eminus a nobis  studeamus propellere. Illius quoque Dominice super Ierusalem facte comminationis memores simus, quod non relinqueretur in ea lapis super lapidem , qui non esset destruendus, eo quod non cognouerunt sue uisitationis tempus : atque post tantam incendii desolationem iam Dei gratia monasterio nostro ac omnibus reedificatis et restauratis in melius, hoc speculo castigatiores atque emendatiores effici omni conamine procuremus, atque innumerabilium uitiorum exercitus, qui Ierusalem sanctam Domini, scilicet nos, oppugnare non cessant, diebus ac noctibus repurgantes Christo nobis presule effugemus, ac sacraria sua Domino nostro sanctarum uirtutum decoremus ornatibus, quatenus eius ad nos aduentum quandoque  promereri possimus. Sanctos etiam et electos Dei ad nostrum iugiter inuocemus auxilium, quos ita promptos per hanc reuelationem nouimus nobis ad succurrendum, ac eorum exempla sequentes crucifigamus nos mortificatione uitiorum et concupiscentiarum, quatenus nos Dominus noster possideat filios mortificatorum, qui cum Deo Patre et Spiritu sancto uiuit et regnat per omnia seculorum. Amen.



 CAP. Xu. Miraculum in uilla de Gaumont.

Sancti Patris nostri Bertini hereditatis pars Nouiome urbi habetur contigua. Nam ibidem uilla de Caumont adiacet, que tota iuri eiusdem Patris debetur: tradita enim illi ab antiquo tempore titulis auctoritatis sancitur. uerum huius uille colonus quidam  tyrannica abutens potestate nimiumque opprimebat bona illorum, modo ui quidem, tum autem quocunque modo poterat auferens. Huius itaque insania ad id quidem deflectitur criminis, inque deterius euasit, ut partem colonie ipsius uille inuaderet, peruasamque suo iuri ac ditioni uindicaret. Cuius uim inuasionis cernens ministerialis qui ab abbate positus in sui loco cuncta uille prouidebat, nefaria machinanti totis uiribus obuiabat, furibundo resistebat, atque fieri Deo sanctoque Patri iniustitiam proclamabat. Tandem adeo multum ac sepenumero reclamante, nonnullis eque etiam scientibus huius rei ueritatem, contradicentibusque insano cepto illius, in ius uentum est: tantum enim suis presumebat uiribus. Ab hoc itaque iniurie causa demonstratur,  ab illo uero minime quidem fore iniustitia denegatur. Sic controuersia agitur et ab utraque parte discurritur. Opponitur primum causa, ea palam statuitur, post eadem deliberatione sancitur. Tum demum ultima iudicialis cause res subsequitur. Si negas, inquit noster propugnator, Dei ditioni sanctique Bertini iuri huius coloniam uille quam iniuste tibi uindicas deberi; uictus tamen confitebere, suam sancto uictus reddes, et istam tuam minime recognosces: Opponam, inquit, enim caput  periculo, tantum ob Dei iustitiam ipsius conlisus auxilio. Et econtra, inquit alter, me ipsum inuenies paratum certare, nunquam uictum fore dices. uades  itaque dantur, duellum firmatur,  dies statuitur. Post itaque rem tali iure firmatam minime sui uillicus obliuiscitur, sed adit Odbertum  abbatem , omnem rei seriem ordine pandit, orat sibi subueniri, ut constituto die aut idem presens adsit aut in sui loco aliquos boni testimonii uiros illo mittat, maxime autem orabat quod idem abbas presens esset. Spondet is id quidem sese facturum, et auctoritate sui presentialiter subuenturum. Tum uero prostratus ante sanctum altare, Dei prouidentie sedulo  diuque se totum commisit, suique misereri orauit: ac tandem petita benedictione abbatis, utens quasi quadam agilitate, magis solito raptim reuertitur. Primum tamen sepe et multum obnixe orabat, ne sui obliuisceretur. ueniente igitur statuto die se duello preparabat, tamen iuxta promissum aliquos suo uenturos auxilio siue ipsum abbatem exspectabat. Itaque post celebratam a presbytero missam, deuote finita prece, Eucaristia digne percepta, quod extra ecclesiam forte iacebat super saxum magnum assedit, uersus locum Sithiu superius dictum erigens lumina, tensas palmas, uultum tenuit, solumque mouens labia, magne puro corde clamauit. Forte Dei prouidentia ut declararet dignum meritum sui militis, abbas alias intendens promissum  neglexit. Tum uero aduersarius minas ingerens, uerbis lacessens, moram facientem incusabat, et nonnulli sue parti fauentes probra contumeliarum ingeminabant, eum timoris arguentes. Ille tamen manebat, exspectabat, orabat paruipendens exasperantes. Et tandem erumpens in uocem: Adhuc, inquit, una morula meum operibor dominum. Post uero ecce eminus aspexit, et duas columbas niue candidiores era secare pennis uidit. In has ita diu lumina fixa tenuit, quorsum tenerent uolatum, quodue signi uolatus portenderet scire desiderans. Audierat enim quondam se dignari ostendere pium Patrem Bertinum, et in uisione tenere huius auis similitudinem. Itaque ueloci uolatu omnem procinctum  ter ambiunt, postque ab oculis uidentium euanescunt. Illico surrexit et horrendum tonans, clypeo fulminans, cum baculo in hostem uenit. Fertur denique quia dum surgeret, uersoque baculo saxum percussisset, hoc ex se sanguinis riuulum emisisse. O digna que roboratur astipulaturque altero signo, mirum dictu, mirum uisu sanguinem de saxo manare! uerum quidem Dei est omnia posse. Tandem perfidus inuasor crebris ictibus uictus superatur et solo prosternitur. Tum adeo male mulctatus sese uictum multoties profitetur, iniuste inuasisse uille illius coloniam proclamat. Igitur uix ereptus a manibus uictoris domum deportatur, et post triduum mortuus est. Omnis uicinia hoc merito factum esse dixit, miraculi signa celebrauit, sanctumque Patrem  Bertinum deuote extollendo coluit.



CAP. XuI. Secundum miraculum de eadem uilla.

uerum quod nonnunquam bonis formidini est et unde uirtuti studentes maxime corriguntur atque interius diuino munere nitescunt, inde reprobi exterius audaciam sumunt, peccatum peccato addunt uerum postponentes, cecatique nube mortalis rei deterius sequuntur, et in eis illud propheticum impletor: Sanguis sanguinem tetigit , id est iniquus praua siue pessima malis sedulo fac is addit.  Igitur alter tyrannus innutritus sceleribus in predicta urbe Nouioma exstitit, ferox animo, immanior scelere, ante omnes alios die noctuque sanguinem sitiens. Itaque cum talis fama foret sue iniquitatis, dolos fraudes hac illacque expandebat. Nam strages miseri populi dabat, non uiro, non mulieri, nec paruulo parcens quidem. Sed cum iam maxima ex parte queque uillarum adiacentia deuastasset, Caumont uilla minime quidem secura ab eius insania exstitit, timens ualde, quod sibi timebat postea euenit. Et cum audisset et reuera sciret peremptum sorte duelli, et iniuste agentes in uillam admittentesque iniuriam sanctum Patrem Bertinum uindicare, nullo modo insana mens eius a solita rabie seu ab assueto furore requiescendo cessabat, uerum quidem opportunum  locum conueniensque tempus quo uillam inuaderet uoluebat. Sed cum deeset ubi sue rabiei audaciam uerteret , armat ducentos equites, uersus Caumont uillam iter arripuit. Attamen primum per deuia tendebat simultates fingens, quasi alio festinaret, forte e regione in uillam irruit, armatis circumdedit, tum cuneta que infra erant bona diripuit. Casu omnia sua animalia, pecudes, pecora ad pastum extra uillam die illo ierant; que cum redirent passim pascentia campis inuenit. Heu! heu! duplex infortunium illis subito aduenit. Infra uillam quidquid habebatur melius, diripitur; extra uero quecunque pecora pascebantur, abducuntur; cum ecce monachus, nomine Winradus, bone memorie  uir dignus laude, missus ab abbate Roderico  , utili quidem Ecclesie Dei nostrisque necessario temporibus, depopulata uilla superuenit. Duplicatur ergo clamor eiulatusque, postquam eum uidere: Succurre, succurre, optime uir, bone domine, iterant, accelera uadens post hostem, ad ipsum uerba precantia funde, certi sumus ut quando te uiderit, illico tibi reddet cuncta que per se ducit, quia omnia que infra uillam erant depredatus est. Tactus igitur mitis uir intrinsecus cunctarum magnitudine querelarum, uelociter post ipsum admisso equo festinauit, consecutus eum salutauit. At ille typo [typho] superbie ferocitate animi minime quidem respexit, nec salutanti monacho seruo Dei reuerentiam exhibuit, quo saltem uerbulum redderet.  Urgens tamen isdem calcaribus equum, habenis moderans propius accessit, audacius locutus est: Predam hanc a uilla sancti Patris Bertini abripiens iniuste ducis; redde igitur ne ob iniustitie temeritatem, ne propter iniurie seueritatem iram Dei digne incurras. Noluit respicere, dedignatus est oranti reddere responsum. Ignorat is quid ageret; dubitabat enim ignorando, ignorabat dubitando ad quid rationis seu consinii se uertere posset. uidebat enim se contemni, cernebat preces suas despici: uerumtamen premeditabatur quod ferocitatem animi  eius pollicendo aliquid molliret. Duo igitur illi offerre, celeste et terrenum bonum, sententie fuit. Obtulit primum, alterum quidem haud obtulit, non enim effectus, non causa, non tempus fuit. Hic equidem submissa uoce, humili oratione hec cepit proferre, uultu ordinis seruans reuerentiam quam et habitu et mente gestabat. Orauit equidem, non autem perorauit. uere spondeo, ait, certe promitto tibi ducentas missas. Cum perorare uoluit, uerum ille indignans imperfectam orationem ab illius ore tulit,  monachus pie ducentas missas, alter praue despectiueque protulit ducentas fessas. Ter denique eadem uerba repetit, et ferum calcaribus urgebat. Adhuc itaque uerbum contemptibile in eius ore uersabatur,  cum subito de equo cadit, in caput ruit, galea terra figitur, collum ruine casum sentit; tum quoque humana et secreta alui per naturalem meatum erupere. Merito ergo ex illa parte plectitur dignaque multatur pena, unde in sanctum Patrem emanauere opprobria, et iuste digneque quidem inferius putorem emisit, qui superius similem fetoris causam labiis et lingua in ore reuoluit. Interea sui ducebant predam, ignorantes dominum suum passum fuisse talis casus ruinam, et tamen, fama cogente, predam dimittunt, ad dominum suum festinant, mortuum quidem et multatum uindicta celestis ire reperiunt. Tandem preda reducitur ad propria, nomen Domini ab omnibus laudatur, sanctique Patris Bertini patrocinium ueneratur. Hi leti insignis triumphi gaudia  celebrant, illi tristia funera ducunt. O Dominum omnipotentem in sanctis suis gloriosum! o Deum in altitudine maiestatis, in potentia magnitudinis mirabilem! Quis dubitet hanc palmam nobilis triumphi ascribi posse meritis sancti Patris Bertini? In argumentum itaque fidei monachus superuenit, accedens humiliter orauit, uerba precantia coram Deo fudit, qui nunquam despicit sperantes in se, superbos semper humilians, et humilibus dans gratiam, redditurus unicuique secundum opera sua, qui uiuit et regnat per omnia secula seculorum.



CAP. XuII. Tertium miraculum S. Bertini de uilla de Caumont tempore Bouonis abbatis.

Quidam, Bodera nomine, subministerialem agebat  causam cuiusdam maioris prediti potestate, aduocationemque sibi uindicantis uille proprii iuris S. Bertini, Caumont nomine. Hic quia una et timeri ac placere desiderabat, nimium nimiumque uicicolas labore usque impense acto premebat. uerum pro causa huius moliminis et pro tante controuersia iniustitie, quidam monachus, Heribertus nomine, qui abbati Bouoni in regimen huius cenobii successit, ex  precepto uenerande memorie iam dicti Bouonis agens curam ipsius uille, curauit hunc sepius admonere ut desisteret a nequam actu et ab omnium oppressione. At palam arguentem sceleris  uelut metuens fugiebat, clam autem illi detrahens subdolus machinamenta instruebat. Super his uero dolens monachus, dominum illius adiit, suorumque ac suam iniuriam patefecit. Ego ipse, inquit, per me hunc primum curabo minari: et si deinceps hec admiserit, pecunie sentiet damnum. Reuertente uero monacho forte alter iam dictus aduenit. Cui dominus eius: Heribertus, inquit, monachus tibi succenset, dicens, quia ruricolas meo seruitio subdis. Redit siquidem ille armatus precepto domini, malumque euomit latentis ueneni. Nam apprehendit boues illius in agro pascentes, et seruitio domini sui subdidit, eosque per totum triduum tenuit. Ut autem placuit, macilentos multumque afflictos, uti fit, tot laboribus reddidit. Inde adeo motus quidem monachus  nequam hunc uerbis aggreditur. Usque ad id temporis libera exstitit nostra curtis ab omni seruitio, fuitque sue potestatis, nec quis priorum ausus fuit in ea sibi uindicare aliquod ius siue uim inuasionis. Quamobrem ergo nostros boues abegisti, et in seruitium alterius uindicasti? Non mirum quidem si nequam praua ore profert, maius est opus ac si esset dictum: Si tuus, inquit, sanctus Bertinus bos esset, iugo meo iungeretur, subque labore ingemeret, qui tuos quereris meo labori insudasse. At ille inquit: Quid dixisti, nequam uir? et si cogitares quod nefas dictu est, nequaquam palam proferres. Plectere, miser, merita plectere pena, multabere celestis ire uirga. Dum igitur isdem ualde motus super his pedem auerteret, merito digna percussus  est plaga. Nam facies illius ad posteriora illico flectebatur, adeo ut occiput, quod erat sinciput, et sinciput, quod erat occiput, haberi uideretur, preter quod facies suis formis insigniri deberet: collum enim distortum et tumidum. labia eque quidem tumentia, et aliorsum ac deberent uersa, lumina quoque oculorum inuersum aspicientia cernere erat. Et quid plura referam? quod mirum dictu, magisque uisu est, nichil humani in eo intuebantur: talis itaque domum deportatur. At taurinos mugitus emittens omnem uiciniam sue pene cruciatu mouebat. Erat enim in homine uidere miseriam. uerum suis precibus aliorumque rogatu, et quia uoluit uidere multatum, una cum aliis noster monachus Heribertus illo uenit. Cuius presentiam intelligens  uoce  quo pro se oret deprecatur intente, ac sepe multum rogat. At ille compatiens misero,  sciscitatur an uelit amodo resipiscere funditusque priorem uitam corrigere. Eadem, inquit, passio et incurabilis percellat me feriens, si sane sanatus in omnibus emendari neglexero. Credidit igitur bonus uir sponsioni illius, reuersus est continuo, orauit, sanitati restitutus est. Sequente autem die claris indutus uestibus, ualentior atque sanior solito apparuit. Mirantur omnes qui eum nouere perculsum, tam repente conualuisse; sed ipse alia fingebat,  componebat orationem aliorsum uerba detorquens ac deberet. uerum cum sepe mendacio contra uerum stare homo assuesceret, faciendi assiduitas aluit audaciam, audacia uero congeminauit crimen, crimen quoque meritam intulit mortem. Necdum triduo post hec transacto, boues cuiusdam pauperis rapuit, ditioni falsi iuris subdidit, nimiisque laboribus pro libito sui proque temporis quantitate insudatum tenuit. Necdum boues reddiderat, et maiora quidem actum ire forte cogitatu uolebat, cum forte eadem passione qua primum percutitur, cadit in terram, miser tum quoque non homo esse, non mortale sonare uidetur. Nam pro humanis uerbis mugitus dat pro planctu, pro querela rabiem agrestium ferarum imitatur; orat amicos quo pro se rogent, nec  refert quidem; deprecatur nuntiis, ut sese uisitatum ueniat monachus: id quoque minime quidem meretur. Igitur eodem die quo rursus percussus eadem infirmitate est, uitam quam postposuerat, perdidit, mortem quam secutus fuit, uidit, inuenit, sensit.



CAP. XuIII. De inuentione coruoris S. Bertini.

Modernis temporibus exigentibus iniquitatibus nostris, ut oraculo celesti ostensum est, utque digestum penes nos inuenitur in memoria S. uincentii martyris, ultio super nos diuine pendebat indignationis: nosque usque ad animam perculisset, nisi idem sanctus martyr cum sanctis patronis nostris, Audomaro uidelicet atque Bertino, intercessores pro nobis coram Domino assurrexissent. uerum misericors  Dominus sanctorum suorum interuentionibus flexus ad pietatem, indignationis sue ad tempus distulit correptionem, confessionis plenitudinem ac sancte conuersationis prestolans meliorationem. Hac itaque redargutione unanimiter perterriti et ad tempus penitentia ducti, cum finetenus in noui hominis sinceritatem emulatione sancta foret enitendum, a nonnullis iterato reditum est in luti uolutabrum. Tandem iniquitatum nostrarum enormitate irritatus supernus Arbiter, exteriorem domum suam, uti longe antea diuinitus comminatum fuerat, igni miserabiliter ad deuorandum deliberarat, et ut dictum est, a sanctuario meo incipite , edes Dei subito igne inuaduntur: qui rapacitate sua  totius claustri gyrat confinia, et nichil intermisso exterminauit omnia. His ita consumptis, insecuta nocte cuidam seniorum nostrorum in somno uisum est uidere quemdam magnificum uirum, habitus candore niueum, uultus splendore fulmineum, quodam loco claustri perstitisse, diligentique obtutu circumspectis omnibus extenta dextera omnem cenobii locum benedixisse. Qua de re etiam colligitur locum a quibusdam commissis iam expiatum, demumque in pristinum uel potiorem decorem aliquando miseratione Dei conuertendum. Interea nobis dio expositis denuo necessitate cogente tecta reparantur, murisque utrimque adhuc stantibus superponuntur. Cunctis pro tempore ac pro posse reparatis  seu potius dealbatis, edificande ibidem crypte causa cardinale  S. Martini altare mutandum fuerat, quod sine pontificis fieri presentia minime decebat. Cuius rei gratia accitus episcopus satis beneuole accurrit, aram destructurus cum multis accessit, illaque subuersa domum rediit. Quo in loco dum uti ad locanda fundamenta altius foditur, dum multa terrarum copia effertur, ecce sub ipso sacrato altaris loco quoddam apogeum  duris lapidibus, tegulis, antiquoque cemento operose conditum offenditur: nec tegi, nec detegi ultra illud permittitur, ne forsan si absque bonorum uirorum testimonio detectum solueretur, aut tectum aliquandiu fratres huius loci occultare conarentur, quorumcunque emulorum derogationibus criminarentur. Tandem  super hoc communicato proborum consilio, pluribus idoneis testibus circumstantibus, cum processionibus, crucibus paratis et cereis acceditur, et fratribus, ut decebat, interim litanias cantantibus, cunctisque demirantibus apogeum detegitur, ac multo multorum sudore a prima diei hora usque in uesperum ferreis instrumentis uix dissipatur. Quod tandem apertum, plumbeum scrinium omnium astantium oculis apparet continuisse, illoque soluto cunctis circumstantibus emerita cuiusdam sancti membra reuelantur, et sub dextero eiusdem sancti humero crux argentea reperta extrahitur, fratribusque ad manus profertur, has tantum trium uerborum continens notulas: Sanctus Bertinus abbas.



CAP. XIX. Miraculum quod factum est eodem momento quo sancti uiri corpus inuentum est. Leonis pape licentia pro eiusdem eleuatione.


Talibus ergo indiciis pretioso super aurum et topazion inuento ac comperto beatissimi Patris corpore, cum eatenus diutina et grauissima omnis terra decocta pessumdaretur siccitate, ecce eodem momento premissis multis tonitruis atque coruscantibus fulminibus plurima subsecuta est inundatio pluuialis. Qua sufficientissime debriata tellus, cultoribus suis in nouos fructus sese rediuiua spe iamiamque cepit dilatare. Facta est autem huius sacratissimi corporis inuentio anno assumpte humanitatis Christi millesimo quinquagesimo, decimo sexto Kalendas Iulii. Sacro igitur corpore iam reuelato,  ut dictum est, ac detecto, eadem urna sua retegi, et loculus, ut pridem fuerat, iubetur remuniri, quousque maiorum consultu, quid super ipso foret agendum posset deliberari. Hac tempestate domnus papa Leo, cognomento Bruno, sancte Romane presidebat Ecclesie, cuius sagacitatis ac probitatis fama per totum orbem spirabat odorem suauis fragrantie; ad quem necessitate urgente, quo maiorum auctoritate fratres huius loci corroborarentur, fidelis legatus exquisitus et repertus dirigitur, quatenus quidquid  de his ipse apostolicus cum grauioris consilii uiris egregium sentiret, eis pro nomine Domini mandare eodem legato non differret. Quem cum adiisset, ac iam coram eo admisso sibi data copia fandi esset, rem gestam per ordinem domno pape succincte, prout in multis tunc occupato exposuit, testimoniaque Scripture, et crucem cum sacro corpore repertam quam secum pro testimonio tulerat, obtutibus eius presentauit. Quibus uisis, et hi qui tunc forte secum aderant, uti qui ad Romanum concilium tunc conuenerant, scilicet patriarche Aquileie, archiepiscopis, presulibus, abbatibus, ducibus ac primoribus, demonstratis talibus ait ueritatis indiciis nequaquam debere diffidi, sed tutius ac firmius credi, presertim cum in multis annalium gestis  satis possit inueniri, cunctos pene Gallie terminos, maximeque nostra ac cetera maritima loca frequentibus Danorum incursionibus, depredationibus incendiisque populata, et ob id multa sanctorum corpora quedam a locis minus tutis translata, quedam uero clanculum, sicut de sancto Bertino factum constat, uel maceriis uel terris sunt recondita. Quibus responsis apostolici domno abbati Bouoni fratribusque huius loci ab eorum nuntio relatis inuitantur domnus Wido Remorum archipresul et Drogo Morinorum episcopus cum multis spectabilibus personis. Diuersique cum eis adsunt abbates e diuersis locis aduentantes; innumere populi huc ruunt multitudines.



CAP. XX. De eleuatione eiusdem protectoris nostri Bertini.


Anno igitur uerbi incarnati millesimo quinquagesimo secundo, sexto Nonas Maii, paratis presulibus, abbatibus, monachis atque canonicis, quibusdam etiam laicorum maioribus in testimonium intromissis, cum processionibus ad sanctum locum acceditur, litanie canende inceptantur, missisque operariis scrinium sacrati corporis effodi iubetur.



CAP. XXI. Miraculum factum dum sacrosanctum corpus a terra eleuaretur.

Cum uero sanctissimi Patris Bertini membra per manus pontificum atque abbatum extraherentur, et, ut decebat, uenerarentur, aqua uinoque rorata piarentur, astabat seorsum quidam clericus, Berwoldus  nomine, unius oculi lumine orbatus, qui iampridem eousque utrosque oculos perspicuitate pares habebat, sed nescio cuius mali causa antehac quamdam uenam secandam contiguam oculo, ut medicaretur, sibi incidi fecerat, unde omne lumen eiusdem oculi amiserat; sed id preter paucos et domesticos suos ruboris causa pene cunctis celauerat. Hic sancti Bertini patrocinium, ut a Domino sibi reddi lumen amissum obtineret, intimis precibus deposcebat atque quolibet sanctorum membrorum que inibi  attrectabantur tangi sibi oculum multopere anhelabat; sed appropinquare minime sibi permitti metuebat. At fratribus tante rei sollicite psallendo intendentibus iam dictus clericus oculi unius carens lumine, cum sanctis artubus, ut iam dictum est, uereretur accedere, quemdam fratrem aliquod sacrorum membrorum summotenus digitis suis obsecrat attingere, suoque cecato oculo eisdem digitis signamen imprimere. Quo facto, mox ille lumine ditatur diutius exspectato. Et sane quod Dominus ad laudem sui nominis et ad sancti meritum propalandum fieri concessit, in se ipse stulto pudore reticeri uoluit, sed forte tunc cuidam Arnoldo sibi familiariter adherenti mussando intulit, bono omine suo se illuc admissum, eo quod presentis sancti  attactu diu amissum receperit uisum, eumdem omnino obtestans ut hoc taceret, nulli unquam aperiret. uerum alter nequaquam tante eius insensibilitati acquieuit, sed circumstantibus mox detexit. Quod quidam fratrum uere contigisse comperiens, extenta manu cunctis silentium indicens, eumdem unius oculi uisu diu damnatum, tunc uero meritis sancti exspectato luminis dono clamitat reparatum.



CAP. XXII. Secundum miraculum eodem die patratum.

Quedam mulier cum filio brachia cruraque constricto S. Bertinum pro illius salute rogatura foris extra templum perstabat in atrio; que etiam antehac cum eumdem puerum duodennem Coloniam ad S. Heriberti ceterorumque sanctorum inibi quiescentium suffragia cogitaret deuehendum, quatenus  eorum meritis obtinere forsan mereretur officia membrorum. Ad hec idem, quanquam puer, inquit se per uisum iam ter admonitum ne quoquam deportaretur, nisi prius ad S. Bertinum latus eiusdem merita experiretur. Cumque illuc etiam per uisum uentum esset et oratum, item idem quatuor columbas candidissimas uidisse se ait auolantes foras monasterium ipsumque altare concussum instar folii contremere, seseque coram eo prosternentem, nec mora inde meritis sancti sospitem surrexisse. Id ergo puero genitrici referente iamiamque fama eleuandi sancti assequente, eodem cum puero multis comitata aduolat, prouentumque Domini interuentu S. Bertini pro foribus prestolans monasterii, supplex  cum filio perstabat. Cumque ipsa inter comprimentes turbas ad osculandum sancti feretrum impingeret, ac repulsa importuna repeteret, puerumque sancti feretro apponere multo conamine niteretur, Deo annuente idem puer brachia cruraque directus sospitati donatur. Quod multi cernentes, quidam astantium oppresse matri succurrunt; quidam uero puerum comprehensum efferunt. Quo facto, tumultuantis innumere multitudinis clamor attollitur, Deus mirabilis in sanctis suis  uulgo predicatur; quoniam puerum quem  paulo ante uix repentem nouerant, hunc pre oculis suis incedentem preuia matre cernebant. Fratribus interim in choro ad missas psallentibus, huius rei odor illis illabitur suauissimus. Quod dum ab illis utrum uerum foret adhuc quereretur, idem puer meritis S. Bertini sanatus ingreditur, erectusque in medio illorum ducente matre coram altari secundum modulum suum Deo gratias acturus prosternitur, et dicto Euangelio domnoque archiepiscopo coram, altari hymnum Te Deum laudamus inchoante atque multipliciter choro subsequente, multos Christo in re gesta coniubilantes, multos lacrymari pre letitia cerneres.



CAP. XXIII. Tertium miraculum eodem die de muliere ceca.

 Necdum uero hymno completo et adhuc multis flentibus pre gaudio, quedam etiam mulier ceca huius ciuitatis mansionaria, ideo cunctis fratribus notissima, tunc uisum recepisse denuntiatur; ipsaque in conspectu omnium nuntium huiusmodi comitatur, ac puero ad laudem Dei et ad meritum S. Bertini protelandum prostrata admiscetur. Quanta uero exsultatione quantaue dignitate ea die in Domino exsultatum ac delectatum est, nullius assertio ad plenum expedire sufficiet. His ita gestis, celeberrima dies illa cum inenarrabili gloria consummatur. Sequenti uero die item ad diem acceditur, atque testis geste rei cautio ordinem, tempus, personam ac testes continens, astante innumera populi multitudine recitatur, ac perlecta cum inuenta cruce  sacrosancto corpori componitur: sicque compositum summi presulis sigillo signatur, scrinium clauditur, ferreis circulis clauisque arctatur, consuitur, uincitur, indissolubiliterque connexum cum innumere multitudinis tripudio in Sancta sanctorum  cum reliquis inducitur magnificandum: ubi nunc usque ueneratur et, Domino annuente, uenerabitur in secula seculorum. Dehinc autem sacre eleuationis diem memorialem summus presul ac domnus episcopus noster a cuncto populo huius dieceseos deinceps uenerandum multaque deuotione singulis annis indixerunt colendum. His ita peractis et dominis presulibus et abbatibus quiddam sanctarum reliquiarum impetratis, singuli singulis donati muneribus  ad sua remearunt letius.



CAP. XXIu. De quodam ceco, dente S. Bertini illuminato.

Quorum unus, uidelicet abbas S. Walerici  , sanctarum reliquiarum quiddam adeptus, postquam peracto sacre eleuationis solemnio domum est reuersus, quidam rusticus utrorumque orbium pupillis grauibus maculis obductis cecatus, puero sibi dirigente gressus accessit ad eum, quidlibet medicationis postulaturus. Cui ille: Nihil, inquit, antidoti tali morbo noui salutiferum, preter cunctipotentis  salutarisque Domini nostri Iesu Christi prouentum. uerumtamen cuiusdam celebris sancti sanctissimo eleuationis obsequio nuperrime nonnullis concurrentibus et ego conueni, sanctoque huiuscemodi negotio quamuis immeritus interfui, ibi quoque quanti idem sanctus fuerit meriti, diuersis miraculorum magnalibus Dominus cunctis nobis declarauit. De quo etiam unius sacrorum dentium dono ditatus huc regrediens attuli tali munere gauisus, et si fidem adhibueris eiusdem meritis sancti te posse sanari, acturum tibi iubebo presentari. Ad hec ille: Confido, inquit; isque mox in conspectu astantium afferre precepit. Quo allato et utrisque eius luminibus adhibito confestim reuelatis oculis, clare uidere cepit, atque super hoc nomine Domini  benedicto sospes hilarisque domum rediit.



CAP. XXu. De quadam muliere uinculis ferreis ligata, et ad sepulcrum sancti uiri soluta.

Mulier quedam de Lotharingia, uinclis ferreis brachia utraque habens pro penitentia constricta, in hoc cenobio anno uerbi incarnati millesimo centesimo uigesimo quinto, multis astantibus, precibusque sanctissimi Patris nostri Bertini a dictis uinculis soluitur.



CAP. XXuI. De quadam puella neruis contracta.

Puella quedam, Goduina nomine, membra habebat integra, sed neruis contracta. Ad sepulcrum beati uiri anno gratie millesimo centesimo, uigesimo sexto sunt ei crura erecta.



CAP. XXuII. De abbate Lobiensi.


Quidam abbas Lobiensis, nomine Leonius, postea in regimen huius Sithiensis cenobii postulatus et assumptus, in parochia S. Bertini in territorio Furnensi quamdam ecclesiam anno gratie millesimo centesimo trigesimo quinto sine assensu capituli eiusdem sancti construxit: quam ita uentus uehemens meritis sancti iam dicti concussit, ac de terra euolare fecit, ut nec iunctura lignorum alteri remaneret.



CAP. XXuIII. De quodam abbate de Claromarisco.

Anno assumpte humanitatis Christi millesimo centesimo septuagesimo primo, tempore bone memorie domni Godescalci huius loci abbatis, res  accidit celebri et illustri digna memoria, et omnibus Sithiensium possessionum peruasoribus terribilis et formidanda. Dauid enim non multo postquam consecratus est abbas in ecclesia de Claromarisco, leuato calcaneo contra ecclesiam B. Bertini, conductus aquarum et fossata per mediam terram predicte ecclesie in uilla de Arkas molitus est facere. Que uilla ab antiquis temporibus absque omni calumnie inquietatione eiusdem ecclesie propria et libera fuisse dignoscitur. Nec hac presumptione contentus, insuper ecclesiam S. Bertini ingressus, quod presumptuose inceperat, effectui se daturum secundum uoluntatem suam, licet contradicentibus monachis, superbe et arroganter comminatus est. uerum tante arrogantie et presumptionis impatiens ultio diuina  haud longe post subsecuta est ut illud impleretur:

Desine grande loqui, frangit Deus omne superbum. Nam sequenti die predictum opus aggressus, operarios suos pro libito suo de conductu faciendo docturus, in eodem loco equo suo sub eo calcitrante humi prostratus est; ibique confracto crure, qui sanus equi transuectatione aduenerat famulorum manibus domum in lectica deportatus est, ab inuasione terre nostre deinceps desistens, et terribile et formidandum inuasoribus terre sanctorum  exemplum relinquens.



CAP. XXIX. De quodam homine festum sancti non colente.

In burgo S. Audomari, anno uerbi incarnati  millesimo ducentesimo quarto decimo, homo quidam, Michel nomine, professione tonsor, in die depositionis B. Patris nostri Bertini, cum a nonnullis uicinis suis obiurgaretur quod festum sancti non obseruaret, nec ideo minus operabatur; sed sanctum uerbis conuicians et in contumelias prorumpens, a demonio correptus per longum tempus in uase ligneo quo pasta pistari solet, funibus ligatus iacuit Quem tamen aliquanta sanitate per Dei misericordiam et sancti patrocinium recepta, melioratum in Ecclesia nostra ante sanctum altare in choro uidimus, astante domno abbate Ioanne tertio et monachis quampluribus, Dei exorantem humiliter et deuote clementiam et sanctorum suffragia implorantem.



CAP. XXX. De quodam sacerdote S. Bertinum et omnia ad eum pertinentia maledicente.


Cum presbytero de Remynghem, anno Domini millesimo ducentesimo nono decimo, non licuerit comedere in refectorio in depositione B. Bertini, iratus in burgo comedit. Qui cum domum rediret, cum canonicis Watiniensibus in naui sanctum Dei Bertinum cepit maledicere, et excommunicare et omnia que ad eum pertinent. Quem gladius Dei, uindictam sumens ab eo, fere medium secuit, cum in amne nescius a quo precipitatus fuisset submersus, nisi canonici extraxissent eum. Quod quia blasphemo ore et corde maligno iterauit, iterato factum est.


 Item de alio sacerdote sanctum Dei blasphemante.

Eodem anno, Ioannes presbyter de Rubroch cum talis ludens ad aleas nescio seu ad scacos, dum perdidit, sanctum Dei Bertinum maledicere cepit et omnia que ad eum pertinebant; et cum improperium eius quamplurima blasphemie uerba protulisset, ac si uentus ualidus ueniret, sonitum audiuit, et alapam magnam in maxilla recipiens super scacarium uel alearum tabulam recidit, et per triduum mansit incibatus, neque audiens, neque uidens.



CAP. XXXI. Copia translationis S. Bertini.

»PETRUS Dei gratia Morinorum, et Asso Dei gratia Atrebatensium episcopi, uniuersis Christi fidelibus  ad quos presentium notitia peruenerit, eternam in Christo salutem.

»Cum ad honorem Dei qui in sanctis suis creditur honorari, de corpore B. Bertini abbatis fieret translatio a scrinio in quo per centum et octoginta quinque annos iacuerat, sicut ex scripto ibidem reperto perpendi potuit euidenter, inuentum est sanctissimum illud corpus scrinio memorato pannis sericeis, licet uetustate uehementer attritis, diligenter inuolutum et ligatum, et sigillis authenticis consignatum; et cum solutum et apertum fuisset, inuenta est inter ipsa sancta ossa crux argentea, in qua fuit manifeste litteris capitalibus exaratum: SANCTUS BERTINUS ABBAS. Deinde a perquirentibus studiosius intra pannos predictos inuentum reconditum  illud scriptum, de quo supra fecimus mentionem, cuius tenor talis erat:

[»Anno Dominice Incarnationis millesimo quinquagesimo secundo, indictione quinta, regnante Francorum rege Henrico anno uigesimo quarto, et octodecimo anno presulatus domni Widonis Remensis Ecclesie archiepiscopi, anno uigesimo nono Drogonis Teruanensis Ecclesie episcopi, principatum Flandrie regionis tenente inclyto marchione Balduino  anno septuagesimo, anno regiminis domni abbatis Bouonis quinto decimo, corpus beatissimi Patris Bertini, quod biennio necdum expleto sub capitaneo S. Martini altari fuerat repertum, leuatum est sexto Nonas Maii ab iisdem dominis episcopis de plumbeo scrinio ab eo loco,  ubi olim a sancto Folquino translatum et reconditum fuit. Hec autem inuentionis, imo leuationis huius fuit causa: Monasterium incendio dissipatum minabatur ruinam; cuius restaurationi dum fieret crypta, et eius iacerentur fundamenta, insperato apparuit tam sanctissimi corporis gleba. Iacuerat in sarcophago, quo ab Helfrido, quem ipse adhuc uiuens abbatem ordinauerat, sepultus est, annis fere centum quadraginta nouem; in plumbeo uero scrinio, quo  a S. Folquino sub altare terra reconditus est, ducentis et sex annis usque ad tempus nostrum: quo leuatus presentibus uiris  boni testimonii et uite probabilis, uidelicet Widone archiepiscopo et Drogone episcopo in presentia domine Athlete  comitisse, uxoris predicti marchionis, que in hoc officio deuotissime deseruiuit Deo et sancto Bertino; presentibus quoque abbatibus his, Bouone abbate huius loci, Heremaro abbate cenobii S. Remigii, Renuldo abbate S. Winnoci, Geruino abbate S. Ricarii, Folberto abbate S. Bauonis, Heriberto abbate S. Iudoci, Wasone abbate S. Walrici, Alfrido abbate Sancti Wlmari; canonicis uero Remensis Ecclesie Olrico, Constantio, Hugone; Teruanensis Ecclesie clericis Ioanne archidiacono, Theodorico, Gozelino, Balduino, et aliis quampluribus; S. Audomari Regardo, Norberto, Auberto, Odberto, Margero,  Remboldo. His omnibus cum innumera multitudine est leuatus et in hoc scrinio repositus per omnia benedictus. Amen.]

»Quo etiam die Dominus per eius merita tria miracula operatus est. Igitur memoratum corpus a predicto scrinio in aliud nouum decenter transpositum translatum est a nobis, et repositum in capsam nouam de auro et argento et lapidibus pretiosis ad hoc honorifice preparatam, XuII Kalendas Augusti, quarta  scilicet feria ante festum Marie Magdalene, anno gratie millesimo ducentesimo trigesimo septimo, regnante excellentissimo Francorum rege Ludouico filio Ludouici, et fratre eius inclyto Roberto comitatum Atrebatensem obtinente in principio comitatus sui, preeunte ab omnibus  et cooperante gratia Dei Saluatoris nostri, qui sanctorum corpora reformabit claritati sui corporis conformata. Facta est autem hec translatio solemniter a nobis et per nos in ecclesia predicti sancti, presentibus quampluribus abbatibus et prepositis, ceterisque Ecclesiarum prelatis et aliis bonis uiris, Iacobo tunc Ecclesie B. Bertini uenerabili abbate presidente. In cuius rei testimonium presentes litteras sigillis nostris fecimus roborari, anno Domini millesimo ducentesimo trigesimo septimo, septimo decimo Kalendas Augusti.«








RELATIO DE INuENTIONE ET ELEuATIONE S. BERTINI ABBATIS QUAE FACTA EST ANNO INCARNATIONIS DOMINI 1052, A. BOuONE abbate Sithiuensi digesta.




Epistola Bouonis aa Widonem Remorum archiepiscopum.


Domino prestantissimo archiepiscopo WIDONI frater Bouo indignus abbas Sithiensis cenobii, inter benedictos benedicit.

Dum in corpore sancte Dei Ecclesie sub Christo summo capite eminentius membrum, domine Pater, sis constitutus, et, ut ita dicam, collum te capiti oporteat uniri atque inherere uicinius, utriusque partis, anime uidelicet et corporis, ualitudine omnimodis tuam reuerentiam pollere desidero, quatenus nos suprema atque debilia membra, te salubriter mediante, tam sano capiti Domino nostro possimus concorporari: ne  secus agentes, penetrabiliore eius gladio scindamur iuxta illud Euangelii  Non ueni, inquit, mittere pacem, sed gladium . Quod autem sublimitatem tuam talibus imperitie mee conuenerim uerbis, haud tantum temeritatis quantum instinctu agitur caritatis, que iuxta Apostolum omnia sperat, omnia credit, omnia sustinet . Salus etenim pastoris tuta spes est gregis. Nam postquam promerui ad tue paterne caritatis benignitatem notificari, tametsi minimum profuerit, semper tamen tue salutis sollicitus fui, et quosque ad nos de illis partibus superuenientes de fortuna tui percunctari solitus, dum incolumem ac ualentem tuam haberi nobilitatem comperiebam, gaudebam; sicut e contra dum egram, condolebam: quippe qui Pater noster spiritalis ac summus pastor haberis. Preterea deuotio  paternitatis tue, que eleuandi corporis S. Bertini causis dudum tam prompte tamque deuote deseruiuit, nos fidelitati tue grauioris debiti obnoxios reddidit, ut iugiter salutem tuam suspirare, eademque continua intercessionum uota diuinis auribus debemus infundere. Que res etiam, ut caritas tua meminit, apprimum meam exiguitatem tue magnificentie notificari compulit. Cuius rei gratia cum tuam adissem paternitatem, super hoc tue consultum quesiturus, non modo ad inuestigationem meam satis utili consilio instructus, uerum etiam exspectata aduentus tui sponsione domum redii letus. Ubi, domine Pater, cum dicto die una cum sancto cleri tui conuentu adesses, atque eleuandis  sacris artubus ipse satis deuote inseruires quam honorifice quamque mirifice ipsa celebris sancti eleuatio peracta sit, nullus tua experientia profecto melius norit: quippe que celsitudinis tue potentia sublimata, auctoritate consistit subnixa. Quod cum ita sit, ad describendum idipsum ac posteris notificandum mee imperitie manum caritatiua fratrum nostrorum exactio suggerit, non quia illis quauis prestem scientia, cum cuncti me probitate, nonnulli etiam intellectus precellant perspicacia; uerum ut ipsa sancte eleuationis series dignior censeatur, si maioris nominis titulo, scilicet abbatis nomine insigniatur. Quorum tamen conatibus nec in totum renitens, nec in totum cedens, tue magis iudiciali sententie relinquo, meque sequendum  profiteor quidquid super hoc potissimum iudicauerit paternitatis tue celsitudo; ita tamen ut, si relatu dignum duxeris, meamque exiguitatem imperiosa auctoritatis tue potentia ad id denotandum impuleris, cum tuis sanctis promptus pro posse paruero iussionibus, tue paternitatis excellentie utcunque congestum uenerit ad manus, queque eius superflua apostolice auctoritatis confodiatur obelis, minus dicta dilucidentur asteriscis; quatenus sicut tua gloriosissima et exspectata sancte auctoritatis presentia eadem sacra eleuatio magnifica habetur, sic eiusdem denotatio eodem astipulatore ac preside corroboretur.





Widonis rescriptum.

 WIDO Remorum archiepiscopus uenerabili abbati BOuONI.

Quoniam opera Domini narrare honorificum est, dignum ducimus tue consulere inquisitioni, quam pro describenda inuentione pariter et eleuatione corporis S. Bertini nobis effudisti. Gaudemus enim et iudicamus idipsum gestis litteralibus mancipari, unde Deo placuit Ecclesiam uestram tam sublimiter insigniri. Et ut tuis apicibus denotasti, cum hec tuo stylo descripta fuerint, nobis referenda mandamus, tue paternitati iniungentes, ut sicut uere factum est describas: quatenus descriptioni tue, cum in manibus nostris uenerit, nichil sit addere necessarium uel auferre. Fideliter plane ueraciterque  talia oportet describi, ut hec ipsa ei placeant, qui se ueritatem innotescit. uale.



Bouonis epistola dedicatoria ad Widonem.

Glorioso Dei gratia domno WIDONI archiepiscopo cum omni sue cure credito sancte Ecclesie Remensis clero, frater BOuO peccator quem dicunt Sithiensium abbatem, beatam cum dextre partis ouibus portionem.

Suscepto reuerentie tue mandato, o presul magnificentissime, quo eleuationem sacrosancti Patris nostri Bertini iubes pauperis styli nostri ordiri denotatione, tum eiusdem sancti pia deuotione, tum tue apostolice auctoritatis preceptione, tum fratrum nostrorum quotidiana obsecrationis importunitate, ne tue celsitudinis iussioni contrarius uidear,  pro captu ingenioli nostri, quanquam minus idoneus, eam utcunque narraturus aggrediar. Cumque ueritatis uiam cursurus nostre imbecillitatis manibus iam uentis uela pretenderim, si forsan emule tempestatis turbines naufragosa discrimina intentauerint, tue ad hec stationis sinu recreandus excipiar, benefide manus tuitione defenser. Par est enim me tue nobilitatis tutela confidentem muro tue defensionis protegi, cuius iussu tante molis onera quanquam fragilis perferenda suscepi.

Dehinc uos sancte Remensis Ecclesie filios dominos nostros supplex deposco, quatenus fraterni pacti reminiscentes, nunc mihi sitis presidio: et quandocunque hec nostre nugacitatis congeries apostolica porrigente dextera uestras deuenerit in manus,  eidem uestros reuerendos ne auertatis intuitus; sed queque eius insulsa sale uestre peritie iussu domini archipresulis condire non negetis, sicque fratres fratris onera ad iussum Apostoli ferre iuuetis . Non autem congestum est ut hoc sibi peritorum solertia dignetur, sed ut in hoc uel simpliciores nostri meditantes occupentur, aut saltem parta dictandi materies inde perito cuiquam quomodocunque habeatur, ut etiam, iuxta Apostolum qui non laborauit sibi soli, sed omnibus , sedulo in Christo laborare uolentibus series nostre orationis ordiatur, tum uero exemplar Iusti, tum quidem uiri speculum pro posse nostro imitetur. Sic ergo fiat, ut et deliciosi reperire ualeant quid  optent, et fame sitique grauati uiatores unde Dominum sibi concilient. At uero qui sunt, et que ac quibus infundant, puer Aegyptius in uia lassescens a domino suo Amalecita abiectus congrue dilucidat. Qui a Dauid persequente repertus ac eiusdem dapibus sufficienter refectus, eidem non solum ad insequendum A malecitam coniungitur, sed et eo duce profanus ille inuentus perimitur. Ad has quoque quibusdam inuitatis dum uarias occasionum suarum causas pretendunt, pauperes, debiles, ceci et claudi ad exitus uiarum reperti admissi sunt. His igitur simpliciores nostri accumbentes consedeant, hi soli, lac nostrum sumpturi, participari congaudeant. Et ne uestram magnificentiam, o uiri apostolici, illarum sufficientia diuitiarum tam quotidiana tamque sedula  fastidiat, his abiectionis nostre oleribus aliquantisper uobis cum uestris intendere libeat, donec examinis uestri sententia discernatur utrum uel paruulorum usibus digna an indigna habeatur. Hinc affectu infantis quodcunque audierit fari uolentis, sed necdum uerba ad plenum formare potentis, cum nonnullas rerum conuenientias scribendis gestibus antehac peruenisse meminerim, quorum plura ego ipse uiderim, quedam maiorum haud spernendorum uirorum relatu didicerim, eademque hic utcunque balbutiens prelibare quam tacere malim, quatenus his aliis admistis, quomodo hoc tempore circa nos, in quos fines seculorum deuenerunt, mirificauerit misericordias suas Dominus, lucidius cunctis emicet, et ex hoc dignius in laudes Dei sanctique  sui Bertini totus nostre religionis incolatus tripudiet.

Dehinc diligens lector haud mihi nunc indignetur, si simplicioribus nostris notandi opusculi intentio prelibetur, ne cum solito duriora legentes offendederint, extimescant; sed quomodo et ad quod dicantur significantius capiant. Dulcior quippe nobis est apum labor, si prius ora tinxerit malus sapor. Gratius astra micant, ubi notus nubes fugauerit densissimas. Haud secus Dominicas inprimis comminationes atque castigationes re gesta cum subsequente prouectu diuine misericordie posterorum traditurus memorie, pium ac iustum iudicem Dominum nostrum nos multipliciter delinquentes, nunc minis suis terrificasse, nunc duris obiurgationum  suarum immissionibus digne multoties dixerim correxisse, quatenus nobis eiusdem mali saporis gustu ad tempus exacerbatis, post superuenientis grex Dei gratioribus exhilaremur donis; atque toties super nos facte uisitationis semper memores, in reliqua uite nostre tempora simus emendatiores. uerumtamen non hec Dominice inuectionis flagella cuiusquam aures offendant, sed potius quicunque his se correxerint, in susceptionem filiorum recipiendos congaudeant, recolentes quod sacra Scriptura nos instruit: Flagellat Dominus omnem filium quem recipit , etc.



NARRATIO AUCTORIS.

1. Cunctis namque sancte Dei Ecclesie filiis habetur  notissimum ciuitatem Hierusalem quondam, sicut euangelica approbat assertio, misericorditer defleuisse Saluatorem nostrum, eiusdemque ciuitatis comminando future ruine cuncta predixisse dispendia, ac postea ad dictum Domini contigisse omnia. Haud secus modernis temporibus exigentibus iniquitatibus nostris, ut oraculo celesti ostensum est, utque digestum penes nos inuenitur in memoria S. uincentii martyris, ultio super nos diuine pendebat indignationis, nosque usque ad animam perculisset, nisi idem sanctus martyr cum sanctis patronis nostris, Audomaro uidelicet atque Bertino, intercessores pro nobis coram Domino assurrexissent. uerum miserator Dominus, piis sanctorum suorum interuentionibus flexus ad pietatem, indignationis  sue ad tempus distulit correptionem, confessionis nostre penitudines ac sancte conuersationis prestolans meliorationem, ut enim propheta memorat: Non uult mortem peccatoris, sed ut conuertatur et uiuat . Hac itaque redargutione immaniter perterriti et ad tempus penitentia ducti, cum fine tenus in noui hominis sinceritatem emulatione sancta foret enitendum, a nonnullis more suillo iterato reditum est in luti uolutabrum. Tandem iniquitatum nostrarum enormitate irritatus supernus Arbiter, exteriorem domum suam, sed malis nostris urgentibus speluncam latronum factam, uti longe antea diuinitus comminatum fuerat, igni miserabiliter ad deuorandum deliberarat. Nulli autem sit dubium utrum casu fortuito an prelibate  rei gratia huius combustionis super nos ingruerint dispendia, cum procul a monasterio illo igne exsurgente ac crescente, et uentus ei consurrexerit et concreuerit, ac nonnulla domata transgressus, uersus templum uehementiore flabro, imo peccato urgente, impulerit. Et ut dictum est: A sanctuario meo incipite , sedes Dei subito igne inuaduntur, lamentabiliterque edacis flamme uoracitate liquantur; et quod diutino multoque sudore elaboratum exstitit, tunc, proh dolor! unius diei hora consumpsit. Dehinc rapacitate sua totius claustri gyrat confinia, et nichil intermisso exterminat omnia. uerum, ut dictum est, nichil in terra fieri sine causa , haud credendum est  Dominum domum suam dimisisse perire frustra; sed ut diutinis malis penitus expiaretur, et ut domus sua interior, ibidem uidelicet commanentes, a prauis actionibus suis deterrerentur, ne si malis suis nollent renuntiare, deterius ignis eterni post in eternum punirentur damnatione. Huc etiam illud memorie occurrit quod Quadragesime obseruatione illud discrimen nobis acciderit, quando cuncti sane fidei cultores potissimum errata aliorum temporum punire, atque ab his digna penitudine se operam dant expiare. Sic sic longanimis et multe misericordie et uerax Dominus, illo in tempore, he cenobium cenobitasque nos tanta incendii percussione multatos a cunctis peccati spurcitiis examinasse, et in reliquum uite tempus o utinam uelit emendatiores  esse, quatenus hoc rogo exstinguibili effecti castigatiores, eterni ignis cruciatus possimus euadere inexstinguibiles! Sic etenim plerumque Dei sapientia in corripiendo immissionem uirge sue modificat, ut et delinquentium emendanda pie puniat, demumque in ipsa castigatione quiddam boni miseratione sua foueat quod post in tempore suo opportune demonstrat, quemadmodum loco suo diligens lector inueniet.

2. His ita consumptis, insecuta nocte cuidam nostrorum seniorum  in somnio uisum est uidere quemdam magnificum uirum habitus candore niueum, uultus splendore fulmineum, quodam claustri loco perstitisse, diligentique obtutu circumspectis omnibus  extenta dextra omnem cenobii locum benedixisse. Qua de re etiam colligitur, locum a quibusdam commissis iam expiatum, demumque in pristinum uel potiorem decorem aliquando miseratione Dei conuertendum. Interea nobis diuo expositis ac murorum parietibus tectorum suorum honestate nudatis, denuo necessitudine urgente tecta reparantur, murisque utcunque adhuc stantibus supponuntur. Quid plura? cunctis pro tempore ac pro posse reparatis seu potius dealbatis, quidam nostrorum citius recto non multo post tempore uisitationis sue obliti et ad abrenuntiata irreuerenter reuersi, necdumque fece malorum suorum exinanita, demum diabolice malignitatis illaqueantur pedica: cum ecce diuina maiestas nos territura, demum post aliquorum annorum curriculum  in nos gladium suum uibrauit , ac subita peste multam partem nostrorum lethotenus perculit. Nec erat tunc ulla morientium requies, sed dietim corruebant uelut morbide oues. Cum illo uel illis defunctis adhuc eorum sepulturis inseruiretur, ecce aliorum exitus subiti denuntiantur. Plurimi interim eiusdem pestis horrore affecti, atque singuli super se subito future mortis suspecti, multam malorum suorum penitudinem iterato ceperunt gerere, ac intimis lacrymarum suspiriis exacerbatam malis suis Domini nostri faciem placare. Tunc cerneres illud apostolicum bene compleri: Confitemini alterutrum peccata uestra, et orate pro inuicem ut saluemini . Nec minus omnis peculiaritatis  reculas in medium proferri, ante pedes domini abbatis Roderici cunctas exponi, digne penitudinis et lacrymarum fluentis rebaptizari et, ut breuius concludam, his cunctisque malis abrenuntiari, et omnibus bonis inniti. Nec tamen sic omni Quadragesima cessatum est ab huiusmodi lue lethifera, donec undecim nostrorum defunctis, ac totius anni diebus quibus diutius abusi sumus in tali merore atque anxietate decimatis, festiuum paschale solemnium instaret, omnemque eiusdem cladis lacrymam ab oculis nostris pietas Dei abstergeret. Quod undenarius numerus ad peccatum pertineat, sacre auctoritas Scripture satis demonstrat; quia sicut Decalogus denarii summa completur, sic undenarii incremento transcenditur. Quare quemadmodum  per denarium Decalogi obseruatio, eodem modo per undenarium peccati figuratur transgressio. Cur et hec Quadragesime tempori conuenerunt, et quod de eodem tempore supra notatum sit, diligens lector uideat, ac quomodo res rebus, temporaque temporibus hic consequantur, rationis uiuacitate colligat. At paululum cepte narrationis digressus textum, ad idem iam nunc reflecto calamum.

3. Interea sic nobis uirga Domini flagellatis ac meliori uie impulsis, paucorum annorum tempore emenso, sanctuarii parietes partim antiquitate, partim incendio ceperunt dissolui, atque se cernentium capitibus ruinam minari. Unde consultu principum nostrorum meliorandi gratia ad destruendum illud manus iniecimus, quatenus hoc renouato, in  reliqua renouanda operam extenderemus. Interim quidam de nostris simplicioribus nos adeuntes, hortati sunt cepto constanter insistere operi, pollicentes Dominum nobis cooperari, atque post non multum temporis Sithiense cenobium magnifice a Domino uisitandum, et quiddam magni circa idem declarandum. Quibus tunc paruipensis, ad alia me mox conuertebam, et maxime opportunis cepti operis administrationibus sedulus intendebam. Sic inter operandum cum tempora forent emensa quatuor annorum, ac quinto dehinc anno exterior murus iam aliquantisper exsurgeret in altum, edificande ibidem crypte causa cardinale sancti Martini altare mutandum fuerat, quod sine pontificis fieri presentia  minime decebat. Quod post octauas Pasche  dum pararetur, dum absente episcopo ingentes terrarum moles quibus ara circumcingebatur, interim iussu nostro exportarentur, subito uehementioris egritudinis molestia me grauiter inuasit, debilitatumque sine mora lectotenus prostrauit: sicque seruus sciens uoluntatem domini sui et non faciens, plagis uapulauit multis. Nec credo me tantum peccatorem cuncti reatus obnoxium tam sancte rei future aliquomodo promereri interesse, in prius tanto Domini castigatus expiarer uerbere. Ideoque aliquandiu res destruendi altaris tunc differebatur, ac interim copia terre usque ad altare circumfosse exportabatur; cum ieiunio quarti iam me a languoris uexatione aliquantulum conualescente, quidam seniorum nostrorum me adiere dicentes aram illam  iam exportata que in circuitu eius erat congerie nutare, et, ni cito subueniretur, casuram fore; et ob id episcopum, quoniam tunc Taruenne fuerat, celerius mandari oportere. Cuius rei gratia accitus satis beneuole accurrit, sextaque feria eiusdem ieiunii quarti aram destructurus cum multis accessit, illaque subuersa eadem die nobis inuitis domum rediit. Quo in loco dum sequenti die, hoc est septima  feria ieiunii, uti ad locanda fundamenta altius foditur, dum multa terrarum copia effertur, ecce sub ipso sancto altaris loco quoddam apogeum duris lapidibus, tegulis, antiquoque cemento operose conditum offenditur. Hoc comperto, nos quidem idipsum uisuri accurrimus, et uidentes super eo  admodum mirati sumus. Nec tegi, nec detegi ultra illud permittitur, ne forsan si absque bonorum uirorum testimonio detectum solueretur, aut tectum aliquandiu occultari conaremur, nos nostra imprudentia quorumcunque emulorum derogationibus criminaremur. Neque ea die episcopus attingi poterat, quoniam preterita die statim euulso altari, ut dictum est, domum redierat. Tunc huc, tunc illuc uertitur animus, quod potissimum eligat ualde anxius. Tandem super hoc communicato nostrorum consilio, huc nos conuerti uisum est melius, ut his quos eadem dies attulerat innixi testibus, ad inuestigandum  quodcunque esset procederemus. Tunc post uicedominum et castellanos et quosque maiores cleri directo nuntio, ut nos omnes citi adeant inuito. Et quoniam Sabbatum erat, quibusdam uero ad forensium legum iura conuenientibus, nec mora haud contemnendus spectabilium personarum adest populus. Preterea fama huiuscemodi exciente plebeiam multitudinem eadem res non quiuit latere; segregatim perstrepentes accurrunt stupide. Ut autem maioribus cessimus ad accedendum, data copia uidendi loculum, actutum Landbertus pretor urbanus, aliis itidem personatis uiris conclamantibus, nequaquam se inde inquit amoturum pedem, donec rei inibi latentis dignosceret ueritatem. Iam tum enim a nobis certum habebatur quod ibidem aliquis sanctorum  corpore detineretur: uerum de nullo minus quam de illo qui preter spem reperiendus erat sperabatur. Interea cunctis circumstantibus inuestigande tante rei gratia cum processionibus, crucibus et cereis peractis acceditur, et nobis, ut decebat, interim litanias cantantibus, cunctisque demirantibus detegitur, ac multo multorum sudore a prima diei hora usque in uesperum ferreis instrumentis uix dissipatur. Quod tandem opertum grandi satis artificii molimine plumbeum scrinium omnium astantium oculis apparet continuisse: illoque soluto cunctis circumstantibus dum panditur, emeriti cuiusdam sancti membra reuelantur. Deinde nondum apparente eius sancti nominis titulo omniumque  oculis ad hoc ipsum intentis, bis terque scrutato totius busti loculo, nouissime sub dextro eiusdem sancti humero crux argentea reperta extrahitur, nobisque ad manus prefertur, his tantum trium uerborum insignita notulis: SANCTUS BERTINUS ABBAS. Nec horret ab huius sancti preconio, quod nobis adhuc insciis, neque de hoc donec contigit quidquam premeditatis animo, satis congrue in ieiunio quarti mensis tam dilecti Patris sancta contigerit inuentio. Condecens enim fuit et ualde commodum ut ad tam sacrosanctum accessuri commercium, quarte et sexte septimeque ferie eiusdem ieiunii parcimonia aliquantisper effecti purgatiores, ad tam uenerandos sancti artus inuestigandos properaremus aliquanto digniores. Quecunque uero  antequam fiant possunt presciri, ea pro modulo suo prouidentia ualeant gubernari. uerum ista unde nulla cuilibet nostrum fuit notitia, quis ita disposita moderaretur, nisi solius Dei prescientia? etc.

4. Talibus ergo indiciis pretioso super aurum et topazion inuento ac comperto beatissimi Patris corpore, cum eatenus diutina et grauissima omnis terra decocta pessumdaretur siccitate, ita ut uniuersa segetum spe iam penitus sese frustrari quererentur agricole; ecce eodem momento premissis multis tonitruis atque coruscantibus fulminibus plurima subsecuta est inundatio pluuialis, qua sufficientissime  debriata tellus, mox fructificando uirescere, atque cultoribus suis in nouos fructus sese rediuiua spe iamiamque cepit dilatare. Itaque extunc salubri rore omnes segetes confote assurgunt auris spirantibus, ac iam mature messi, quamuis ingens, uix sufficit operariorum numerus, ut instantis anni rotatus terrigenas Dei gratia omni segetum educaret sufficientia.

5. His ita dictis, sacrum corpus iam reuelatum ac detectum eadem urna sua retegi, et loculus, ut pridem fuerat, iussum est remuniri, quousque maiorum consultu quid super hoc ipso foret agendum esset deliberari. Quantis interim uexationibus, blasphemiis affecti sumus, nobis ad purgationem noscat ac illis ignoscat Dominus. Hac tempestate domnus papa  Leo, cognomento Bruno, sancte Romane presidebat Ecclesie, cuius sagacitatis ac probitatis fama per totum orbem spirabat odorem suauis fragrantie. Ad quem necessitate urgente quo maiorum auctoritate corroboraremur, fidelis legatus exquisitus et repertus, dirigitur, quatenus quidquid ipse de his apostolicus cum grauioris consilii uiris egregium sentiret, nobis pro nomine Domini mandare eodem legato non differret. Quem cum adisset, ac iam coram eo admisso sibi data copia fandi esset, rem gestam per ordinem domno pape succincte, prout in multis tunc occupato, exposuit, testimoniaque scripture et crucem cum sacro corpore repertam, que secum pro testimonio tulerat, obtulibus eius  presentauit. Quibus uisis et his qui tunc forte secum aderant, uti qui ad Romanum concilium tunc conuenerant, scilicet patriarche Aquileie, archiespiscopis, presulibus, abbatibus, ducibus ac primoribus demonstratis, talibus ait ueritatis indiciis nequaquam debere diffidi, sed tutius ac firmius credi, presertim cum in multis annalium gestis satis possit inueniri cunctos pene Gallie terminos, maximeque uestra ac cetera maritima loca frequentibus Danorum incursionibus, depredationibus, incendiisque populata; et ob id multa sanctorum corpora quedam a locis minus tutis translata, quedam uero clanculum  uel maceriis uel terris sint recondita. Quibus responsis apostolicis nobis nostro nuntio relatis, ex hoc ad memetipsum  reuersus meminisse cepi uite S. Folquini quiddam super hoc ipso loquentis; eaque allata, quod uolebam exquisitum recitabatur quomodo idem sanctus pontifex uenerandum sancti corpus translatum recondiderit, et quod eiusdem translationis festiuum diem singulis annis agi per omnem diecesim suam instituerit. Quod exempli etiam causa hic denotari placuit, S. Bertini corpus transtulit et recondidit, solemnemque hunc diem nobis esse sanciuit, qui est septimo decimo Kalendas Augusti. Diu rei etiam hoc uulgaris opinio adiecit, quod prelibatus presul id nullis preter paucos agnoscentibus clanculum fecerit, ac ne palam quoquo modo fieret grauibus eosdem interminationibus ac sacramentis constrinxerit. Hoc igitur uiso et necdum cuius  necessitatis gratia uel quoto Dominice Incarnationis anno id factum sit satis manifestato, nec mora quoslibet Annales ac antiquorum gestorum Historias recitando percurrens, eorumque discerpta que inuestigationi nostre uidebantur opportuna conferens pro nostre paruitatis modulo commentatus sum hoc magno diuine dispensationis presagio factum; scilicet uenerabile corpus opera predicti pontificis de noto loco in secretius penetrat translatum. Quod ut dilucidius aperiatur, eorumdem excerptorum collatio aperiatur. Sed ne cepte rationis ordo aliquantulum intermitti uideatur, hec alias plenius texenda conseruentur.

6. Glorioso igitur imperatore Ludouico Caroli Magni atque imperatoris filio regnante, cum eatenus  hoc antiquum et tunc regale cenobium ex tempore beatissimi Bertini eiusdem fundatoris precipui sacra monastici ordinis religione admodum nobilitaretur, atque secundum instituta canonum, fratrum adoptione ipsius regimen commendaretur, tunc cuidam canonico genere Anglo, Fredegiso nomine, in beneficium, proh dolor! data, ac totius sancte religionis candore marcescere, in externas manus deuenire et minorari a sua cepit integritate. Denique numerum monachorum ibidem Domino militantium qui octoginta tres erant, ad sexaginta diminuit, uillas et fertiliora predia uictui monachorum deputata, in dominium sibi usurpauit. Monasterium uero S. Audomari quod cum monasterio S. Bertini idem erat, penitus euertit, quoniam, quadraginta monachis eliminatis,  triginta canonicos loco eorum substituit, tertiamque partem omnium bonorum ad monasterium S. Bertini pertinentium eorum usibus deputauit. Quid igitur iste aliud quam huius monasterii flagellum fuit? Qui etiam a beato Bertino in numero abbatum merito undecimus exstitit, quia in eo quod ea que a decem predecessoribus suis bene ordinata fuerant euertit, Decalogi metas excessit. Omne enim peccatum undenarium dicitur, quoniam quandocunque aliquod illicitum committitur, Decalogi summa, quantum in peccante est, uiolatur. Merito igitur presumptor iste, Fredegisus uidelicet, quasi Frigidus uocatus est, quia nisi cordis eius aquilo ille possessor exstitisset, ad huiusmodi presumptiones  nullatenus aspirasset. Quia ergo presumptio huius Frigidi monasterio huic tanti excidii caput et causa exstitit, actio eius peruersa et peccatum fuit, et pena peccati, et causa alterius peccati. Peccatum etenim uel etiam sacrilegium fuit, cum illud quod mense monachorum delegatum erat, in ius alterius cessit. Pena quoque peccati exstitit, quia nisi in Fredegiso aliquod peccatum grauissimum precessisset, unde cum sordidus esset magis adhuc sordescere deberet, nunquam eum Dominus adeo excecari permisisset ut de tanto sacrilegio cogitaret. Causam uero alterius peccati illud idem peccatum Fredegisi successoribus propinauit, quia quod ipse in dominium sibi uindicauit, apud omnes successores ipsius usque ad modernum tempus inextricabile  perdurauit. Tantilla uero hec pueris nostris me tetigisse sufficiat, ut quibus peccatis a sanctuario Dei exortis tanta mala consurrexerint pateat, ac quibus urgentibus causis sancti corporis margarita recondita sit, manifestius pateat. Imperatore prefato decedente a seculo, filii eius Lotharius, Ludouicus et Carolus, singuli paternum imperium emulati, mox ab inuicem dissentire ceperunt, atque ferocissima inter se pugna inserta in pago Antissiodorensi bellum cruentissimum commiserunt: ubi cum Francorum proceribus et cum cunctis nationibus sibi subiectis mutua se cede prosternentibus, tandem Lodoicus et Carolus fugato Lothario triumphum adepti sunt. Cuius seminarii discordia durante per quinquennium, ubi pene omnes  Francorum regiones cum habitatoribus suis ad nichilum redacti sunt, tandem pace facta Francorum regnum sibi diuiserunt, tuncque nostre partes occidentales Carolo regi cesserunt. Cuius obtentu pacis nequaquam mala desierunt; sed tripertito paterno imperio, dum singuli per singula regna patrizare, seque secundum paternam magnificentiam protelare cupiunt, seque suaque confundentes deiiciunt. Non enim uerbum Domini excidit: Omne regnum in seipsum diuisum desolabitur, et domus supra domum cadet . Regnante eodem rege Carolo, tertio regiminis Adalardi abbatis anno, prefatus presul emeritos S. Bertini artus anno Dominice Incarnationis octingentesimo quadragesimo tertio, secretiori quam prius fuerat loco mire compositum  [lege compositos] locauit: sicut paulo ante S. Audomari uenerabile corpus furtim ereptum, sed sue diligentie diuinitus concessum loco suo restituit, ne hec patria tanto unquam fraudaretur patrono, haud dissimiliter abditioribus locis mandauit. Quorum etiam sanctas translationes distinctis temporum diebus a cuncto populo diecesis sue magnificentius celebrandas sanciuit, ut quidquid in eorum depositionibus sanctis mense Septembri concurrentibus urgente messis necessitate minus digne celebrarent, his sanctarum translationum solemnitatibus liberius exsoluere possent. Tanto igitur thesauro abditis locis assignato, non multo post temporis interuallo omnes istius patrie nationes hinc surgentis grauissime  famis angustia consternati, illinc subitam Nortmannice incursionis rabiem suspecti, omnis pene nobilitas istius terre preter paucos, quos operum ac fundorum copia et castellorum uel munitionum fiducia detinuerat, post dominos suos uel quocunque tutius eis uidebatur discedebant. Preterea residuos immani famis utcunque exutos periculo demum rabida Danorum crudeliter laniatura inuasit insectatio: qui postquam rabiem sue tyrannidis exacturi huc hostiliter irruperunt, nullum hic fratrum preter quatuor palmam martyrii prestolantes  inuenerunt. Quorum tres quantis penis affecerunt, qualiue quartum letho multati sunt ac quomodo cunctis que inuenire poterant direptis monasteria cunctasque officinas incenderint, cunctaque exterminauerint, textus uite  sancti Bertini satis euidenter disserit. Quid igitur? Si tunc prefatorum sanctorum corpora eminentioribus uel certis locata locis debite uenerarentur, exportandane putatis in ualida manu Domini eriperentur? An non tunc multum oportebat, quod iam dictus sacerdos Dei tantorum malorum presagus conseruandis sanctorum pigneribus paulo ante effecerat? Necdum locum hunc aliqua castelli uel ualli defensabat munitio: et ideo, magis autem peccatorum mole urgente, huc perfacilis iniquorum irrupit incursio. Nec modo semel,  uerum bis terque Sithienses fines rediuiuis irruptionum suarum uastationibus repetentes profligare non cessarunt, donec predictorum sanctorum meritis diuina ultione multipliciter attriti, in uaginam suam compulsi sunt regredi. Dehinc ut tertia quoque orbis examinaretur plaga, demum famis et barbarice cladis residuos ubicunque locorum rabies insequitur belluina, quos miserabiliter suffocatos trucidat, atque inhumatos membratim discerpens exterminat. Tantis diuine ultionis cladibus hanc terram ferme centum annis occupantibus, denuo quasi quodam diluuio diluitur his decocta tribulationibus.

7. Tantorum ergo malorum sacerdos Dei Folquinus sancti Spiritus illustratione premonitus, dum adhuc uixit, uenerabile S. Bertini corpus ignoto loco  et ubi minus putaretur occuluit, ubi usque ad hec nostra nouissima tempora, scilicet ducentis quinquaginta  annis, altor et pastor noster latuit, donec fundande crypte causa, uti iam prenotatum est, eumdem subuersio principalis  are detexit. Quibus indiciis iam certior factus, suscepta ab episcopo nostro epistola, Remis ad archiepiscopum proficiscor super his consultum quesiturus: ubi cum uenissemus, domno archiepiscopo locuturi processimus. Nobis quoque coram se intromissis moxque sese toto exposito ad seriem nostre dicende rationis, geste rei nouitatem ei per ordinem primum retulimus, ac deinde epistolam domni episcopi cum teste Scriptura super hoc ipso loquente ac crucis  titulo ipsi dedi in manus. Qui mox conuocatis abbatibus, archidiaconibus et quibusque sanioris mentis monachis atque canonicis, in conspectu ducentorum, tertio Idus Ianuarii in festiuitate depositionis S. Remigii in hec uerba eadem recitata est epistola:


Domno WIDONI Dei gratia Remorum archipresuli DROGO episcopus eorum qui dicuntur Morini.

Cum diuino munere apicem summe dignitatis obtineas, et pastoribus sub te constitutis uti precluens pastor auctoritate simul et uigilantia consulas, de te actus nostri pendent, ad te respiciunt  consilia: que si deifice et laudabiliter disponantur, tua est utilitas simul et nostra. Unde si quando in Ecclesiis nostris aliquid contingit insolitum, ubi pro rei magnitudine seu nouitate non satis plene nobis sufficimus ad consulendum, consequenter ad te quippe ut ad caput a membris recurritur, quatenus in dubiis nostris certiores nos tua auctoritas faciat, quorum humilitas nichil per se temere definit, quod altiorem considerationem et deliberationem requirat. Nouerit itaque paternitas tua, in diecesi nostra his diebus nouum quiddam contigisse et mirificum, quod ut tibi scriberem, tuamque super hoc efflagitarem sententiam, uisum est mihi fuisse consilium. Locus dictus Sithiu uirorum Dei est cenobium et sedis nostre parochia, eorum quoque non ultimum,  que olim a regibus fundata simul et ditata antiquitatis reliquit memoria. Celeberrimum sane est multis sanctorum inibi quiescentium pigneribus, inter que quasi quodam specialis meriti priuilegio beatus eminet Bertinus, ipsius uidelicet loci rector precipuus. Res postulabat ut pro construenda crypta mutaretur cardinalis ara, quod altiore consilio abbas facere instituit in nostra presentia. Ubi dum post altaris destructionem terra altius effoditur, reconditorium quoddam lateritio opere ac cemento pene indissolubile oculis astantium offertur. Quod tandem multo sudore destructum, scrinium plumbi et ossa cinerati corporis monstrat contineri cum sigilli notamine satis euidenti. Sigillum crux fuit  argentea, titulus uero: S. BERTINUS ABBAS. Hec res tam mira, tam insperata cum quosdam perfunderet gaudio, quosdam uero diffidentia turbaret et stupore nimio, abbati et fratribus super hoc testimonium redit ad memoriam et ad aliorum minus credentium perducitur notitiam, cuius etiam tibi breuiter perstrinximus sententiam. Legitur in ipsius loci archiuis publicis, quod S. Folquinus nostre sedis episcopus  grassante igne et ferro Danorum barbarie per loca maritima, paulo ante hanc uastationis luem corpus huius sancti certa die terra recondiderit: ceterum quando uel a quibus post inuentum sit, ne mentio quidem aliqua, excepto populi rumore, qui sicut certa pro incertis,  ita plerumque falsa pro ueris inducit. Huius rei testatio ad rei fidem nobis satisfacit; sed est aliud quod partim nos, uulgus autem minus intelligens non mediocriter angit. Nam quid de reliquiis sub eiusdem sancti nomine in eadem ecclesia in reuerentia habitis fieri oporteat, si recens inuentum sancti corpus ad debitum honorem transferatur, nulla nobis ad uotum definitio suffragatur. Precamur itaque per eum qui te nobis prefecit antistitem, per sancte caritatis mutuam connexionem, ut ascitis uiris quos diuine legis illustret scientia, uite etiam laudabilis  approbent testimonia, super hoc utroque consultum habeas, et auctoritatis tue rescripto nobis super utroque consultum facias: ut omni nebula ambiguitatis remota, dissensionis etiam totius pellantur scandala, et pacis concordia in nobis augeatur, et laudetur nomen Domini in omnibus operibus nostris, Amen. Qua perlecta omnium consultu omnium uotis aliam iussit rescribi epistolam continentem huiusmodi responsa.

WIDO Remorum archiepiscopus DROGONI fratri cepiscopo feliciter uiuere in utroque seculo.

Quia sapientia semper sapienter agit, et Salomon dicit: Fili, omnia fac cum consilio, et post factum non penitebit ; laudamus, frater carissime, prudentiam tuam, a nobis uti par est consilium petentem super recens inuenti sancti reliquiis. Nos autem  consilio super hoc ipso cum nostris habito ut petiueras, corpus quidem repertum S. Bertini esse decernimus, quia incerta certis omnino postponimus, quod et scripture quam nobis misisti confirmant testimonia, et loci in quo repertum est dignatio, ac euidens indicium, crucis uidelicet nota. Ipsum itaque sanctum corpus cum debito honore leuatum in reuerendo  loco ponite; sed et alterius incerti, ut dicitis, sancti reliquias iuxta ipsius S. Bertini corpus locate, confidentes de misericordia Dei, quia et ipse cuius sunt, in ipso reuelabitur  tempore. Ceterum tam ad incerti sancti reuelationem quam ad certi reuelationem triduanum ieiunium populo indici statuimus, ut orationibus ac ieiunio populi sui complacatus, quando uult et quomodo uult, nobis  aperiat Dominus. Amen.

8. His peractis, quibusdam domesticis eius seorsum excitis eumdem summum presulem his internuntiis deprecamur supplices, quatenus dies Dei auxilio agende eleuationis futurus sui aduentus presentia honoraretur, sue dignitatis auctoritate solidaretur. Qui mox tempus diemque percunctatus quando id Domino suffragante acturi essemus, ut primum uel secundum Maii mensis diem nostro responso percepit, sese futurum, uita tamen ac salute sibi comite, benigne spopondit. Unde aliquantulum iam effecti animequiores, suscepta descriptionis epistola acceptaque licentia, domum regredimur celeres. Ubi autem Taruenne peruenitur, domnus episcopus ibi offenditur: cuius presentie admissi,  epistolam ad uerba sua renotatam dextere eius inieci. Qua recitata, sese ad summi presulis consultum cuncta pollicitatur per diecesim suam indicenda. Dehinc nobis domum digressis, obsecrationibus, ieiuniis, uigiliis pro modulo nostre exiguitatis misericordiam Dei patrociniaque sanctorum medullitus querere, iam iamque appropinquantis agende festiuitatis apparatibus omnimodis studuimus intendere: cum quidam pro hoc ipso grandes contradictionum inquietudines, molestias, persecutiones, iniurias nobis inferre, et  agendis sancti mysteriis plurimum moliebantur impedire. Ut autem de nobis sileam, quippe qui non satis dignam malis nostris recepimus penam; sed in sanctos Dei quidlibet moliri quanti sit criminis, arca illa testamenti bobus calcitrantibus inclinata euidentibus monstrat figuris; quoniam dum eam leuites temere tractando releuare nititur, diuina mox ultione addictus mortali uita frustratur. Haud secus quicunque quodlibet a seruis Dei dispensatorie factum obiurgare moliuntur, caueant ne quandoque, ni penituerint, uehementiore animarum damnatione percellantur. Multis dehinc uexati tribulationibus, tandem ab his Christo propitio liberati fumus. Quid plura? Primo Maii mensis die domnus Wido summus pontifex  cum multis spectabilibus  personis, Drogo etiam episcopus noster cum suo honorabili clero, diuersique cum suis domni adsunt abbates. Nec deest domina Adhela, fratre suo Odone multoque procerum stipata milite. Nihilominus e diuersis locis aduentantes innumere populi huc ruunt multitudines, ecclesie implentur parietes. uerumtamen domno archiepiscopo cum suis ceterisque hospitibus, quoniam ex itinere fatigati erant, ea die quiescentibus, interim nos quibuscunque necessariis preparandis intendere procuramus, ac omnia de sancto agenda in crastinum differimus. Cum enim iampridem prima Maii mensis die idipsum faciendum deliberarem, ac super hoc domni episcopi nostri assensum misso ei nuntio quererem, ille mox  salubriore consilio in secundum eiusdem mensis diem potius indixit differri, ne celeberrima sanctorum apostolorum Philippi et Iacobi solemnitas, que eadem die esset, a sua celebritate uideretur minorari, utque eadem precedente, et demum salutifere crucis Inuentionis festiuitate subsequente, quique huc aduentantes uel hinc reuertentes festiua otii perfruerentur exsultatione. Qua de re nobis necdum id cognoscentibus diuina factum esse dispensatione credimus, ut futura dies iam quidem conuenientia decoraretur: ut sicut sancti Walberti depositione magnificata, sic demum sancti Bertini eleuatione magnificanda haberetur, quos unius uite lectiones commendarent, eademque responsoria concelebrarent. His omissis sequentis diei primo mane paratis  presulibus, abbatibus, monachis atque canonicis, quibusdam etiam laicorum maioribus in testimonium intro admissis, cum processionibus ad sacrosanctum locum acceditur, litanie canende inceptantur, missisque operariis scrinium sacrati corporis effodi iubetur. Nec iussa differuntur, sed eiecta humo sacer locus eousque paratur, quo ad extrahendum sancti scrinium facilis ac cessus cunctis daretur. Tunc pontifice nostro cum quatuor abbatibus probatioris uite uiris qui tractarent sacri corporis artus circumpositis, panso scrinio summus presul responsorium: Dirigatur oratio mea, cantando inceptat,  choroque suscipiente: Sicut incensum in conspectu tuo, Domine, idem intus extraque thurificat. Hoc precantato, dum eodem precinente eiusdem responsorii uersus Eleuatio manum mearum sacrificium uespertinum subsequeretur, quod antehac cuiuscunque rei gratia a nonnullis tentatum difficultate quadam denegabatur, tunc paucorum manibus insertis cum agilitate ac facilitate extrahitur, in eminentiores scamnorum apparatus effertur, nobis terram cunctis petentibus ueneratur, itemque thurificatur, nostris quoque tunc maculosis conspectibus tam sacrata membra reuelantur, aqua uinoque  rorata piantur.

9. Interea quidam clericus Berwoldus nomine, unius oculi lumine orbatus seorsum astabat, qui  iampridem eousque utrosque oculos perspicuitate pares habebat, sed nescio cuius mali causa antehac quamdam uenam secandam contiguam oculo ut medicaretur sibi incidi fecerat, unde omne lumen eiusdem oculi amiserat; sed id preter paucos et domesticos suos ruboris causa pene cunctis celauerat. Hic sancti Bertini patrocinium ut a Domino sibi reddi lumen amissum obtineret, intimis precibus deposcebat, atque quolibet sanctorum membrorum que ibi tractabantur tangi sibi oculum multopere anhelabat, sed appropiare minime sibi permitti metuebat. At nobis tante rei sollicite intendentibus, ac interim quibusdam canticis dictis eidem sacramento conuenientibus, responsorioque sancte  Trinitatis asignato, Quis Deus magnus sicut Deus noster, tu es Deus qui facis mirabilia, decantato; item eiusdem sancti responsorium: Gloriosus igitur Dei athleta, ac eximius sacerdos Bertinus, in prolixa etate ieiuniis et orationibus famulans regi superno, a choro morose cantandum suscipitur; sicque inter canendum iam dictus clericus rebus sufficiens, sed oculi unius lumine carens, cum sanctis artubus  uereretur accedere, quemdam fratrum nostrorum aliquod sacrorum membrorum summotenus digitis suis obsecrat attingere, suoque cecato oculo eisdem digitis signamen imprimere. Quod nobis insciis dum fieret, magis autem ob deuotionem presentis sancti hic finis responsorii animos adhuc psallentium demulceret, hodie suscipit  meritorum premia in angelorum choro; mox ille lumine datur exspectato. Et sane quod Dominus ad laudem sui nominis et ad sancti meritum propalandum concessit fieri in se, ipse stulto pudore reticeri uoluit; sed forte tunc cuidam Arnoldo sibi familiariter adherenti mussando intulit, bono omine suo se illuc admissum, eo quod presentis sancti attactu diu amissum receperit uisum, eidem omnino attestans ut hoc taceret, nulli unquam aperiret. uerum alter nequaquam tante eius insensibilitati acquieuit, sed circumstantibus mox detexit. Quod quidam Walterus uere contigisse comperiens,  extenta manu cunctis silentium indicens, eumdem unius oculi uisu diu damnatum, tunc uero meritis sancti exspectato luminis dono clamitat reparatum. Quibus auditis, plurimum exhilarati, pre gaudio infundimur lacrymis, hac iam quadam spe consolamur, quod quibuscunque diuine gratie indiciis omnibus a cordibus diffidentium dubitatio pelleretur.

10. Tum quidam etiam domesticus noster, sed nimis eatenus nobis hac parte dissentiens, nimiumque huic rei insolens, tunc primum multa penitudine ductus, multo lacrymarum fonte perfusus, sed necdum eidem rei satis credulus, uotis quibus ualebat ipsum pietatis fontem Dominum suppliciter orabat, ut si id corpus S. Bertini foret quod ibidem  tunc attractabatur, trino miraculorum signo cunctis declarare dignaretur.

11. Interea candido linteo pretiosoque pallio, que comitissa ad hec libens parauerat, sanctis membris ut olim concorporata fuerant compositis, ac in immodico scrinii busto a domno archiepiscopo reuerenter collocatis, item prefata uenerabilis matrona magne deuotionis sue que erga sanctum habebat propalans desideria, quamdam salinarem terram coram cunctis qui aderant eidem sancto donatione tradidit legaliter facta.

12. His ita gestis, cum ingenti psallentium tripudio in ulnis extollitur, ac foras crypta in sacrarium uenerandum defertur, cum ecce reliqua sanctorum inibi quiescentium corpora pre foribus crypte protenduntur  obuia. Nec archiepiscopo tunc missas celebraturo turbis comprimentibus et accurrentibus facilis dabatur exitus: ideoque extra limina monasterii tunc cuncta iussa sunt efferri, quatenus ea comitante maioris multitudine populi, summus pontifex missas acturus Sancta sanctorum sine impedimento posset ingredi. Quod cum opportune efficeretur, maximeque partes totius plurime [id est, turbe] sanctorum pignora subsequerentur, summo pontifice sanctuarium ingresso misse cardinales agebantur.

13. Interea mulier quedam cum filio brachia cruraque contracto S. Bertinum pro illius salute rogatura foris extra templum perstabat in atrio. Que  etiam antehac cum eumdem duodennem Coloniam ad S. Heriberti ceterorumque sanctorum inibi quiescentium suffragia cogitaret deuehendum, quatenus eorum meritis obtinere forsan mereretur officia membrorum; ad hec idem quanquam puer inquit se per uisum iam ter admonitum, ne quoquam deportaretur, nisi prius ad S. Bertinum latus eiusdem merita experiretur. Cumque illuc etiam per uisum uentum esset et oratum, item idem quatuor columbas candidissimas uidisse se ait auolantes foras monasterium, ipsumque altare concussum instar folii contremere, seseque coram eo prosternentem, nec mora inde meritis sancti sospitem surrexisse. Id igitur puero genitrici referente iamiamque fama eleuandi sancti assequente, eadem cum puero multo  comitatu aduolat, prouentumque Domini interuentu S. Bertini pre foribus prestolans monasterii supplex cum filio perstabat. Cumque ipsa inter comprimentes turbas ad osculandum sancti feretrum impingeret, ac repulsa importuna repeteret, puerumque sancti feretro apponere multo conamine niteretur, Deo annuente, idem puer brachia cruraque directus sospitati donatur. Quod multi cernentes, quidam astantium oppresse matri succurrunt, quidam uero puerum comprehensum efferunt. Quo facto, tumultuantis innumere multitudinis clamor attollitur: Deus mirabilis in sanctis suis  uulgo predicatur; quoniam puerum quem paulo ante uix repentem nouerant, hunc pre oculis suis incedentem preuia matre cernebant. Nobis interim  in choro ad missas psallentibus, huius rei odor nobis illabitur suauissimus. Quod dum a nobis utrum uerum foret adhuc quereretur, idem puer meritis sancti Bertini sanatus ingreditur, erectusque in medio nostrum ducente matre coram altari secundum modulum suum Deo gratias acturus prosternitur. Et dicto Euangelio, domnoque archiepiscopo coram altari hymnum Te Deum laudamus inchoante, atque multipliciter choro subsequente, multos Christo in re gesta coniubilantes, multos lacrymari pre letitia cerneres.

14. Necdum uero hymno completo, et adhuc nonnullis nobis flentibus pre gaudio, quedam etiam mulier ceca huius ciuitatis mansionaria, ideoque cunctis nostris notissima, tunc uisum recepisse denuntiatur,  ipsaque in conspectu omnium nuntium huiusmodi illuminata comitatur, ac puero ad laudem Dei et ad meritum S. Bertini protelandum prostrata admiscetur. Quanta uero exsultatione quantaue dignitate ea die in Domino exsultatum ac delectatum est, nullius assertio ad plenum expedire sufficiet. Nam quorumdam inquietudinibus, molestiis, ignominiis eousque exacerbati, tunc Dei nostri super nos gratius coruscante gratia, Facti sumus sicut consolati; tunc repletum est gaudio os nostrum, et lingua nostra exsultatione .

15. Iam nunc prelibate singularis gratie causa emicat, iam illud quiddam boni quod miseratione Dei confouendum temporeque suo perducendum predixisse  memini infulminat. Nullum nostrorum hec gratia ingratum habeat, omnes nos Christo deinceps deuotiores exhibeat, omnes ad laudem Dei uigilantiores impellat. Dum profecto his intendo, etiam trium uerborum in inuenta crucicula sculptorum mihi incidit mentio. Ut enim tunc tribus euidentioribus signis claruit eleuatio. Nam sicut in inuentione quisnam esset nesciretur, ni tria uerba loquerentur; sic quoque in eleuatione haud satis ab omnibus crederetur, nisi his trium miraculorum indiciis ueritas clarificaretur. Quid igitur? Tantane nichil harum rerum conuenientia moueremur? Tria uerba inuentionem, tria miracula predicant eleuationem. O quanta operum Dei consequentia, quanta lucet concordia! Hac uerborum signorumque   omnia ab omnibus Dei gratia pelluntur umbracula, hac tanti patroni nunc fulgurant merita.

16. Ceterum, peractis cum tante glorie magnificentia sacrosanctis missarum officiis, ceterisque sanctorum corporibus locis suis deportatis, scrinium sancti Bertini adhuc immunitum super aram sancte crucis populo frequentandum exponitur, iam sole ad occasum uergente, positis custodibus in diem crastinum signandum conseruatur. His bene gestis corpora rebus procurantur, atque sic celeberrima dies illa cum inenarrabili gloria consummatur. Sequente uero die item acceditur, atque testis geste rei cautio ordinem, tempus, personam ac testes continens astante innumera populi multitudine recitatur, ac perlecta cum inuenta cruce sacrosancto  corpori componitur, sicque compositum summi presulis sigillo signatur, scrinium clauditur, ferreis circulis clauisque arctatur, consuitur, uincitur, indissolubiliterque connexum cum innumere multitudinis tripudio in Sancta sanctorum cum reliquiis inducitur magnificandum: ubi nunc usque ueneratur et, Domino annuente, uenerabitur in secula seculorum.

17. Dehinc autem sacre eleuationis diem memorialem summus presul ac domnus episcopus noster a cuncto populo huius dieceseos deinceps uenerandum, multaque deuotione singulis annis indixerunt colendum. His ita peractis, et domnis presulibus  et abbatibus quiddam sanctarum reliquiarum impetratis, singuli singulis donati muneribus ad sua remearunt letius.

18. Quorum unus, uidelicet abbas S. Walerici Wazo, sanctarum reliquiarum quiddam adeptus, postquam peracto sacre eleuationis solemnio gaudens domum est regressus, quidam rusticus utrorumque orbium pupillis grauibus maculis obductis cecatus, puero sibi dirigente gressus, accessit ad eum, quidlibet medicationis postulaturus. Cui ille: Nihil, inquit, antidoti tali morbo noui salutiferum, preter cunctipotentis salutarisque Domini nostri Iesu Christi prouentum. uerumtamen cuiusdam celebris sancti sanctissimo eleuationis obsequio nuperrime nonnullis concurrentibus et ego conueni,  sanctoque huiuscemodi negotio quamuis immeritus interfui: ibi quoque quanti idem sanctus fuerit, diuersis miraculorum magnalibus Dominus cunctis nobis declarauit. De quo etiam unius sanctorum dentium dono ditatus huc regrediens attuli, tali munere gauisus: et si fidem adhibueris eiusdem meritis sancti te posse sanari, actutum tibi iubebo presentari. Ad hec ille: Confido, inquit. Isque mox in conspectu astantium afferre precepit. Quo allato et utrisque eius luminibus adhibito, confestim reuelatis oculis clare uidere cepit, atque super hoc nomine Domini benedicto, sospes hilarisque domum rediit  .





SERMO IN FESTO EIUSDEM SANCTI. 

 Gaudete, dilectissimi fratres, in Domino, qui ad sanctissimi Patris et protectoris nostri, sancti scilicet Bertini solemnia conuenistis, et spirituali iucunditate letamini, et ex intimo cordis affectu clementiam Domini nostri Iesu Christi collaudate, qui nos ab idololatrie erroribus ad agnitionem sancti sui nominis per huius sancti sacerdotis predicationem perducere dignatus est. Sequamur unanimiter tam sancti doctoris uestigia; non simus tanti Patris degeneres filii, sed sanctitatem uite illius morum nobilitate imitemur. Abiiciamus a nobis opera tenebrarum, et induamus nos arma lucis, sicut in die honeste ambulemus : quia nox ignorantie recessit, et uere scientie nobis lumen illuxit, ut filii lucis in omni castitate et pietate ambulemus.  Non sint alicuius nequitie uel malitie occulta in nobis semina; quia homo uidet in facie, Deus autem corda considerat , nec aliquid illius omnipotentie oculis occultari potest. Preparemus et nos in omni bonitate, ut preclarus pastor et pius predicator noster sanctus Bertinus abbas, gaudens nos ante tribunal summi iudicis in die ultimo deducat: quatenus ex numerositate filiorum illius  cumuletur gloria, et nos cum illo desiderabilem mereamur audire sententiam: uenite, benedicti Patris mei, percipite regnum quod uobis paratum est ab origine mundi . Ille de celesti patria piis orationibus nostrum quotidie agonem adiuuare non desistit, desiderans suos carissimos filios, quos paterna pietate genuit in Christo, ad gloriam perpetue beatitudinis peruenire. Quapropter, karissimi, unusquisque in suo ordine secundum uirium suarum facultatem fortiter diabolicis resistat suggestionibus; ut eternam triumphi coronam cum pio parente nostro accipere dignus efficiatur: Non sunt enim condigne, ut ait Apostolus, passiones huius temporis ad superuenturam gloriam que reuelabitur in nobis . Igitur breue laboris tempus  diuina nobis uoluit esse pietas, et agonis nostri retributionem esse perpetuam, et pro temporali tribulatione permanentis glorie mercede gaudere. Audiuimus itaque, cum Deo dilecti sacerdotis uita legeretur, quantum in omni bonitate habuit deuotionem; quomodo per abstinentie rigorem suum castigauit corpus; qualiter per caritatis officia omnibus prodesse contendit. Incedamus cum omni  alacritate mentis et tota uirium facultate illius uite uestigia, ut beatitudinis, in qua regnat cum Christo, consortes effici mereamur. Ideo ergo nulla carnalis concupiscentia, nulla secularis ambitio impediat  iter nostrum. Exspectant nos ciues eterne ciuitatis; et Rex ipse, qui uult omnes homines saluos fieri, nostram cum sanctis suis uehementer desiderat salutem, etc.





uITA S. IOANNIS BEuERLACENSIS ARCHIEPISCOPI EBORACENSIS, AUCTORE FOLCARDO SITHIuENSI MONACHO.






COMMENTARIUS PRAEuIUS.

 Beuerlacum, oppidum amplum et perfrequens, Cambdeno, situm est in parte orientali ducatus Eboracensis, uulgo East-Riding, haud procul ab Hallo fluuio, qui aliquot inde leucis in estuarium Humbri fluminis dilabitur. Ea ditio Bede appellatur Deirwaud, id est silua Deirorum. Ibi. S. Ioannes, de quo hic agimus, reperit ecclesiam parochialem, S. Ioanni Euangeliste sacram. Acquisitis huius loci situ et dominio, predictam ecclesiam sanctam in monasterium conuertit et monachis assignauit. Presbyterium, id est chorum ecclesie, ibi construxit, habente priore ecclesie S. Ioannis locum in naui ecclesie. Fabricauit ad Australem predicte ecclesie oratorium S. Martini, ubi postea moniales collocauit. Associauit monasteriis istis septem presbyteros et lotidem clericos in naui ecclesie S. Ioannis. Acquisiuit suis monasteriis manerium de Riding. Extunc construxit ecclesiam S. Nicolai in fundo dominii sui. Que omnia ex Collectaneis Lelandi indicantur tomo primo Monastici Anglicani, pagina 170, ubi representantur sculpta ipsius Beuerlacensis  monasterii sructura, et facies occidentalis ecclesie conuentualis. Huc se contulit S. Ioannes, cum, senio grauatus, sese archiepiscopatu Eboracensi abdicasset; et tandem hoc 7 Maii anno Christi 1221, sanctam animam Christo tradidit, miraculis in uita et post obitum clarus.

2. De uirtutibus rebusque gestis S. Ioannis pluribus locis agit uenerabilis Beda, potissimum lib. u. Historie ecclesiastice gentis Anglorum, cap. 2, et sequentibus. At postea res eius gestas in unum uolumen collegit Folcardus, ecclesie Sancte Trinitatis Cantuarie monachus, ad precem et instantiam Aldredi archiepiscopi Eboracensis: ut titulus actis hisce prefixus indicat. uidetur hec scripsisse, cum S. Eduardus confessor rex preesset Anglie, mortuus anno 1056, a cuius coniuge Editha regina, ob commendationem Aldredi archiepiscopi, se adiutum in monasterii sui desolatione commemorat, in prefatione  ad hanc uitam, quam damus ex ms. Anglicano, nobis Maclouiopoli submissam a reuerendo domino Leandro Pricharto, monacho Benedictino. In citato Monastico Anglicano, pag. 169, indicatur quod Folchardus Cantuariensis scripsit uitam D. Ioannis archiepiscopi Eboracensis, non tamen dicitur Folchardus archiepiscopus Cantuariensis, uti dicta uerba interpretatur Ioannes Mabillon, et corrigit, eumque asserit monachum Bertinianum initio seculi XI in Anglia degisse. uerum Folcaldus hic Bertinianus altero Cantuariensi aliquanto iunior fuisse uidetur, euocatus in Angliam a Guilielmo rege, et prepositus Torneiensi cenobio, quod eum fere 16 annis  rexisse testatur Ordericus uitalis, lib. XI ecclesiastice Historie ad annum 1108, quod initium est XII non uero XI seculi. Subiungit Mabillon aliquam  uitam S. Ioannis, ex ms. legenda monasterii S. Gidalsii de Nemore acceptam, opinatus esse scriptam a Folcardo monacho Bertiniano. uerum ea solum est aliquod compendium ex maiori uita, quam damus, excerptum. Aliud, sed magis contractum, habemus in antiquo pergameno, ab Henrico Huntindoniensi, seculo XII conscriptum. Alia eius uita, anno 1516 excusa, exstat in legenda Anglicana Ioannis Capgrauii. Quibus omnibus omissis, subiungimus miracula illustria, a quatuor diuersis auctoribus et fere testibus oculatis conscripta, a laudato Leandro Pricharto submissa. Horum primus appellatur Willelmus Kecellus, ac primo attingit tempora Guilielmi Conquestoris regis, ut uideatur sub finem seculi XI aut initium sequentis scripsisse; sequentium auctorum nomina non indicantur. Qui ex his proxima miracula conscripsit, meminit Stephani regis, anno 1136 coronam regiam adepti, et ultimorum Thurstani archiepiscopi temporum, qui anno 1140 obiisse  dicitur. At tertius auctor indicat miracula intra quinque annos patrata. Quartus meminit generalis interdicti cui Anglia sub Ioanne rege subiecta fuit, ac uidetur sub Henrice III ultima miracula adiunxisse.

3. Exstat inter decem scriptores Historie Anglicane, Londini anno 1652 excusos, Chronicon Thome Stubs, siue Stubei Dominicani, XIu seculo scriptum De actibus pontificum Eboracensium; in quo columna 1691 et sequenti continentur acta S. Ioannis archiepiscopi, et sub finem ista leguntur: Secessit in monasterium suum, quod apud Beuerlacum fundauerat, ibique miraculorum gloria insignis, Nonis Maii feliciter uitam finiuit. Sepultus est ibi in ecclesia, ex tunc usque nunc semper gloriosis non cessat publicari uirtutibus. Deinde in Alfrico archiepiscopo, qui prefuit dicte Ecclesie ab anno 1023, usque ad annum 1051, hec scribit: Iste capsam, auro et argento et lapidibus pretiosis opere incomparabili,  apud Beuerlacum fabricari fecit; et eleuatum de sepulcro ligneo, mirabili artificio insculpto, pretiosum corpus gloriosi Patris S. Ioannis archiepiscopi, cum ingenti cleri plebisque exsultatione, multis additis reliquiis, in eam honorificentissime collocauit. Ipse etiam a quodam diuite, nomine Forceo, pecunia sua acquisiuit ecclesie S. Ioannis terram apud Milletune et apud Holm, et quinque bouatas apud Fredichthorp, cum pecunia et hominibus in ea: Hec ibi. Est autem bouata terre quantam bos unus colat. Contigit autem hec translatio 25 Octobris anno 1044, et solemni cultu dictum diem, eque ac diem hunc natalem, celebratum fuisse constat ex relatione miraculorum; et apud auctorem secundum num. 13, dicitur femina, septem annis contracta, in una solemnitatum ipsius, que Translatio corporis sancti nominatur, scriptore cum aliis psallente, sanata. Alia iterum  translatio anno 1307, facta traditur in Monastico Anglicano.

4. Eduardus Maibew agit de priori translatione ad dictum diem 25 octobris, et illud memorandum interserit: Anno Christi 1415 inuictissimus rex Henricus, eius nominis quintus, eo ipso die eius translationi sacro nimirum uIII Kalendorum Nouembris, id est 25 octobris, celebrem illam uictoriam, in loco qui Angicourt appellatur, contra Gallos obtinuit, quam sanctissimo huic pontifici ascribens, in Angliam reuersus, tam depositionis seu natalis, quam translationis ipsius festa per totam prouinciam Cantuariensem  solemniter celebranda curauit. Exstat sane in constitutionibus prouincialibus Anglie, titulo de feriis, Henrici Chiceley archiepiscopi Cantuariensis in synodo prouinciali, que anno Christi 1416 habita est, hac de re decretum, cuius exordium est: Anglicane Ecclesie. Paulo autem inferius hec habentur uerba: De fratrum nostrorum et cleri in presenti concilio  presentium uoluntatibus et assensu, et nichilominus ad Christianissimi principis et regis nostri  instantiam specialem, sanctissimi confessoris et pontificis Ioannis de Beuerlaco memoriam ubique per nostram prouinciam uoticis et deuotis affectibus duximus exaltandam. Statuimus igitur, etc. Statuit, ut retulimus, de duobus illius festis celebrandis. In posteriorem uero huius decreti partem, que ad translationis eius festum spectat, hoc modo scribit doctissimus uir Guillermus Linwede, ista die  qui tunc accidebat die ueneris, fuit bellum de Agnicourt in Picardia anno 1415, ob cuius uictoriosum exilum dictus rex Henricus quintus procurauit per Ecclesiam Anglicanam sic ordinari, prout hic habetur; et sic non solum hoc festum numerari potest inter ferias solemnes, sed etiam repentinas, etc. Hec ipse. uideat igitur lector non solum precedentibus seculis, sed in his etiam ultimis, beatissimum antistitem Ioannem de Beuerlaco regibus Anglie in bellis  adfuisse. Huc usque Eduardus Maihew.

5. In peruetusto missali, in cenobio Gemeticensi asseruato, et circa annum millesimum exarato, prescribitur ad diem 7 Maii festum S. Ioannis episcopi in Beuerlisco. Habemus antiquum Martyrologium in Anglia conscriptum, in quo hisce nonis Maii, primo loco collocatur depositio S. Leotardi episcopi Cantuarie defuncti, et mox subiunguntur ista: Et natale S. Ioannis Eboracensis archiepiscopi. In Martyrologio Colonie et Lubece, anno 1490 excuso, ista habentur: Beuerlaci natale S. Ioannis episcopi et confessoris Eboracensis. Sequuntur hos auctor Florarii ms. Greuenus, Molanus, Canisius, Galesinius, cum hodierno martyrologio Romano, item cum Anglicano et uariis monasticis, quorum uarii referunt eius translationem ad diem 25 Octobris. In Breuiario secundum usum ecclesie. Sarum an. 1499 excuso, ad hunc 7 Maii prescribitur in Kalendario, ut precipua festa solent, rubro charactere  festum S. Ioannis de Beuerlaco, cum regimine chori, ubi proposite lectiones continent compendium uite, et additur hec oratio: Deus qui presentem diem B. Ioannis, confessoris tui atque pontificis, migratione consecrasti; da Ecclesie tue digne de eius solemnitate gaudere, ut apud tuam misericordiam exemplis eius adiuuemur et meritis. In Breuiario Sarisburiensi, anno 1557 excuso, prescribitur etiam ad diem 25 Octobris sacra eius solemnitatis memoria. In quibusdam Fastis mss. aliqua eius notitia ad diem 17 Ianuarii, et 28 Aprilis habetur, uti tunc  inter pretermissos obseruauimus.

6. His deductis accipimus Historiam et Antiquitates uniuersitatis Oxoniensis, anno 1674 Oxonie excusas, auctore, ut ex prefatione colligimus, Antonio Woodo, et ex his pag. II contentis, ubi de scholarum Oxonie, ipsis Britannorum et Saxonum temporibus, scilicet ante regem Aluredum florentium, uindiciis agitur, ista describimus: Primo itaque, inquit, cum sancto Ioanne de Beuerlaco auspicabor, anno circiter 720 diem obeunte; quem ingenuis apud Oxonienses artibus operam dedisse scripto antiqua haud pauca prodiderunt, depictis etiam fenestrarum indiciis, lucem hac in re copiosam affundentibus. Scriptor enim, qui florebat anno 1373 in eiusdem Beuerlacensis uita  Harphamie inter populos Deire natum, annos autem uernantes apud cenobium S. Hilde in studiis collocasse perhibet; primumque ex Anglis doctoris uel magistri gradu ornatum fuisse.  Erat autem, inquit ille, doctor eius Theodorus alienigena, qui in Oxonia summum conscendit apicem, etc. Quod et Lelandus ex auctore anonymo retulit de Beuerlaco, dictoque eius loci sancto, opere trifariam partito, scribente, quem ego quidem Gulielmum quemdam Asketellum fuisse arbitror, qui regnante Edoardo II eamdem sibi materiam sumpsit, ediditque libros pariter tripartitos; multa, ut opinor, e Deiracensi aliisque trans Humbrum bibliothecis edoctus, cuius regionis monachi, cum Angliam Dani ubique persultarent, historias suas et antiquitates uariis perpetim cladibus summa industria eripuere. Huc accedunt sacriste Beuerlacensis, a predicto etiam Asketello memorati, uerba, sanctum Ioannem de Beuerlaco primum in artibus magistrum apud Oxonienses exstitisse memorantis. Que egregie etiam confirmantur ab ipsius Beuerlacensis imagine, sinistro bibliothece Sarisburiensis latere, fenestram olim sextam decorante, imo nescio an ibidem etiamnum comparente, hac inscriptione: Doctor sanctus Ioannes de Beuerlaco fuit  primus magister artium liberalium in Oxonia . . . . Poteram etiam alia proferre testimonia, iis que de Beuerlacensi adducta sunt communiendis perquam accommoda . . . . Sed me alio rapit succincta destinati operis breuitas. Hec ibi: et pag. 12 sub finem definit, Oxonii his annis generalia que uocant studia floruisse, aut academiam artium et scientiarum professoribus, graduumque aliquorum distinctionibus instructam fuisse, cum sanctus Ioannes de Beuerlaco magistri ibidem gradum capessiuerit.

7. Idem auctor libro II Historie et Antiquitatum uniuersitatis Oxoniensis pag. 61, agens de scriptoribus ante recreatam ab Alfredo Academiam, primo loco collocat S. Ioannem de Beuerlaco; deque illo scribit addendum, quod, cum in media ecclesie Beuerlacensis collegiate parte terram contumulande muliercule effoderet edituus 14 Septembris anno 1664, hypogeum retexit lateritium; inque eo loculos binos reperit: quorum alter pulueres continebat, alteri uero  ossa humana includebantur, his porro uerbis eorum uni inscriptis; Anno ab Incarnatione Domini millesimo centesimo octogesimo octauo cumbusta fuit hec ecclesia in mense Septembris, in sequente nocte post festum S. Matthei apostoli, et in anno millesimo centesimo nonagesimo septimo, octauo Idus Martii, facta fuit inquisitio reliquiarum B. Ioannis in hoc loco, et inuenta sunt hec ossa in orientali parte sepulcri, et hic recondita, et puluis cemento mistus ibidem inuentus est et reconditus.



INCIPIT uITA.



PROLOGUS


1. Lucerne ardenti et lucenti in caliginoso loco, Anglorum archipresuli ALDREDO  , minimus deuotorum eius frater FOLCARDUS, salutem cum fideli famulatu.

In precepto seruitutis tue, mi reuerentissime Pater et Domine, necesse est paruitati mee memorari non solum ueterum amicitiarum et frequentis beneficii, uerum etiam  auctoritatis tue, que inter homines est Christus Dei. Tanta quippe celestium carismatum prerogatiua suffultus, pondus habes precepti, unde et grauius quoque imminet iudicium resistenti. Et cum hec pusillanimitatem meam persuadeant patere iussioni tue,  plurimum succurrit memoria eius misericordie quam nobis fecisti fidei hac commendatione.

2. Turbato siquidem fluctuantis cenobii  mei pelago, gementibusque pene cunctis karissimis pignoribus monasterii, quod is qui pastoris et medici locum occupauerat, in languente ouicula non culpe pressuram, sed ueterem familiaris odii insequeretur iacturam; et cum collatis totis animi sui uiribus consociam ouem ab irruente  nimis familiari lupo non conaretur tueri, sed perperam comparato potentatu seculari exturbatos nos e carina monasteriali fluctibus immitteret ponti; iamque irruentibus uicissim et inuoluentibus undis, cum interitus solummodo immineret, nec ulla spes emergendi esset, hec tandem, uelut maris stella, pio illuxit fulgore, naufragumque suum portu recepit  miserationis sue, et doloribus uulnerum adhuc hiantium et recentium compassa, materno conductu tibi, uelut sagaci medico, misit curandum et consolandum pro tempore, secuta scilicet fideli Deo femina exemplum illius electi Samaritani, qui, uulnerato a latronibus et a sacerdote et Leuita neglecto, miserans appropinquauit, saucium uino lauit, oleo fouit, pietate alligauit, stabulario sub promissione mercedis curandum commisit. Utque tantam pietatem omnis noscat posteritas, reginam  dico fuisse que hec fecerit, cuius probitates nullius unquam quantumlibet diserti rethoris facunda euoluet loquacitas; quam idcirco diuinitus adiunctam regio credimus lateri ut tanta eius inuigilantis industrie solertia  emolumentum prouideatur presentis regni.

3. Ut autem superius relicta repetam, consolatione et medela tui, mi amantissime Pater, clauduntur quidem uulnera, sed e uicino quorumdam liuidorum clam insidiantia perhorresco iacula. uerum multum respiro, sub potestate patrone, quin et sub commendationis tue constitutus tutela, nec per Dei gratiam timendum est quod, te tutore uel rectore, nos ulla, quantumlibet minax et insidians, obruat procella. Nam semper, Domini precedente gratia, sperabo sub umbra alarum tuarum, donec transeat iniquitas omnium insidiarum. Sed hec hactenus. Ad pondus autem imperii tui uertatur sermo meus, qui, ex consequentia sui, hoc necessario paucis prelibabit, quibus incrementis diuini famulatus sancta Eboracensis  Ecclesia, tui presulatus , pristinam rusticitatem excusserit; et in Dei laudibus, rudi nouitate tuis doctrinis commonita, decenter adoleuerit. Hoc diuinitus corone tue dixerim adauctum, quod clerus, a secularium hactenus usitata ueste indiscretus, nunc in ueste nuptiali laudes celebrat Dei, et talaribus tunicis conuentum celebrat synodi: itemque nimis neglectum in eleemosynis et pauperum oblationibus opus exercet misericordie, et quod memoriam fidelium defunctorum assidua eis inculcasti commendatione. Quod dico, non ut laqueum adulationis tibi iniiciam, sed potius  ut ad talia accendam que utique necessario te Deo debere cognoscis e suscepto munere prelationis cum imposita dignitate honoris.

 4. In hoc quoque dignum successorem precedentium sanctorum tue sedis presulum te prebes, cum eorum actus et uitam celebrare et litteris commendare sedulus studes. Unde et accidit ut, responsoriis sanctissimi Ioannis te iubente compositis pro modulo paruitatis mee, preciperes ad eius uitam inchoandam stylum uertere; quod opus certe tanto magis cognoscitur difficile et arduum, quanto magis fuerit notum. In nomine ergo Domini, tu remigium subige, uela pande, cursum nostrum Deo commite. Eo gratiam suam precibus tuis accommodante, ripam attingentes, feliciter arenam calcabimus littoris, securi nec solliciti de tumultuantibus equoris canibus, qui quanto acutius in latratu cristas erigunt, tanto imbecilliores eos natura prodit  .



CAPUT PRIMUM. Studia, conciones, episcopatus Hagulstadensis, archiepiscopatus Eboracensis, miracula.


5. Aeterna compatientis Dei miseratio, mundo succurrens perdito, per incarnatum suum Filium antiquum damnationis humane dissoluit iudicium, ut sicut per transgredientem Adam eramus filii mortis et inferni: sic per Christum Iesum, Dei et uirginis Unigenitum, restitueremur filii uite in hereditatem celestis regni. Per hunc conregnantem sibi in celis, et hominibus cohabitantem in terris, diuinum dispositionis sue reserauit mysterium, in quanta scilicet misericordia saluare decreuisset Deus filios hominum, cum ad eos uiuificandos in mortem tradiderit unicum Filium suum. Accepta siquidem iniuria illate contumelie,  hac in contemptoribus suis usus est lege misericordie, ut ubi superabundauit culpa, ibi miserationum eius largiora redundarent exempla. Confirmatis itaque discipulis suis, doctoribus nostris, per diuinorum preceptorum dogmata, omnem pene iam mundum, a sui denominatione, sub Christiano pretitulauit nomine; penetraruntque uerba eorum fines et angulos terrarum, unde et peruenit fides ad notitiam omnium linguarum. Ut enim fideli patrum traditum est relatione, iamdudum fide illuminatis finibus totius Gallie, serius perlatum est uerbum Dei ad hanc insulam Britannie. Que, secuta exemplum illius euangelici iunioris filii, qui primo repugnans iubenti patri, postea uero penitentia ductus acrius perstitit in excolendis fructibus uinee patris sui,  eo cepit deuotius in suscepta religione proficere quo se uidit ad fidem Christi tardius uenisse.

6. Cepit iam hinc Christi propitia bonitas in tribulis dulces ficus procreare, in rubo decoras uuas multiplicare, et nouelle gentis sue stirpem sanctorum filiorum prole fecundare. Ergo, inter cetera rudi Britannie diuinitus tunc collata luminaria, ad depellendas ueterum errorum tenebras clarius a Deo accensa, effulsit hic beatus puer Ioannes, uelut matutina stella; qui ab ipso nominis initio in Christi initiatus gratia, gloriosus Dei miles finetenus in Christi perstitit militia. Subduxit primo manum ferule  Theodori archipresulis Cantie, cuius doctrinis ac cura erat institutus, a summo doctore summum  conscendit apicem philosophie. Huius excellentie euocatus gratia in monasterio Streueshalensi aliquantis detinetur diebus ab Elfleda abbatissa  . Sed  clemens Deus tantum lumen non passus diu modico includi locello, eductum de modii latibulo imposuit candelabro, ut omnibus luceret ingredientibus in sua domo.

7. Exiens ergo inde, fraterna commonitus caritate, rudibus adhuc Anglorum populis uerbum Dei cepit euangelizare. Diuina autem affatim preditus largitione, facundus rhetor erat in uerborum digna effusione; prebebat etiam sancta uita competentem fauorem assidue predicationi, cum a semita audite institutionis nusquam diuerteret exhibitum exemplum in se conuersationis. Comitabatur preterea uirtus Dei uirtutem uerbi sui, et sanabantur per eum quique infirmi, ut et in hoc fideli seruo suo promissio firmaretur Christi. Signa, inquit, que  ego facio, et uos facietis, et maiora horum facietis. . Tanta autem ditatus gratia diuinitatis, acceptum talentum Domini sui uario multiplicat fenore, ut in gaudium Domini sui leta intraret uocatione.

8. Litterarum enim affluenti imbutus copia, in docendis discipulis suis solerti instabat uigilantia; inter quos Bedam, qui inter doctores Ecclesie clarus habetur, caro affectu pro capacitatis sue uigore amplectebatur; quem secutus industrius tirunculus, a tanto pedagogo affluenter imbutus, et in exponendis Euangeliis, et in historicis rebus digerendis magnus enituit; et descriptis temporum et computi rationibus subtilissimis, inditam Britannice gentis hebetudinem purgauit, scriptorumque suorum dignitatem  Romane sedis acquisita auctoritate nobilitauit, quodque his maius est, seruata innocentia uite, Deo fideliter studuit fine tenus placere, ut cum sancto sanctus esset, et cum electo magistro suo sanctissimo Ioanne in electione discipulatus Christi permaneret. Succedente etiam tempore, quem a primis sacrorum graduum ordinibus Deo mancipauerat, sacerdotii dignitate hunc Bedam cum aliis quibusdam sue institutionis uiris, dignos Deo adiutores promouit; ut tanto tenacius Christo uiti sue adhererent, quanto strictius complexi palmites eius essent. uerum quia horum aliquorum memoria relique uite, ex necessitate rerum conuenientium, fuit inferenda, redeamus nunc ad accepte narrationis gesta euoluenda   .

9. Regnante inclyto Anglorum rege Aldfrido  , excedente humanis rebus felicis uite Eata  episcopo,   cunctorum uotis poscentibus, maxime uero nutu Dei agente, hic dilectus Dei in eius successit episcopatu: unctusque in Christum Domini, opera auxit pietatis et fidei, competentia utique tanto ordini et diuine dignitati, que licet omnia enarrare nequeamus pro numero sui, saltem ad aliqua explicanda accingamur, ad honorem et gloriam Domini, que utique ueridicis tradita agnouimus testibus, et potissimum a beato Brithtuno  qui primo eius erat diaconus, et postea eius dono et consecratione monasterio ab eo funditus constructo, quod Beuerley dicitur, abbas prefuit dignissimus.

10. Dedicauerat idem dilectus Deo presul ecclesiam in honorem beati Michelis archangeli, in  uillula dicta Carnesboc, non longe a defluente amne Tyne fluuii  . Hic frequenter, et maxime Quadragesimali tempore, quod a populari frequentia locus remotior erat, in ieiuniis et orationibus et eleemosynarum largitionibus intentus sanctus Ioannes manebat, ubi cum quodam tempore turbam pauperum, solito suo more, consolandam iussisset introduci, conuenit inter eos quidam miserabilis forme uir. Nam et mutus erat a natiuitate, et adeo obscenus lurida capitis feditate, ut preoccupato a tinea toto circulo capitis, pro pilis horrebat raris et hirsutis quasi porcorum setis  : quem sanctus episcopus bene nouerat, quia ad eleemosynam suam inter alios pauperes eum frequenter uiderat. Tandem ergo dilectam Deo animam talis facies miserie  altius pungens, clementius tetigit; iniectaque manu, ut erat benignissimus, mento pauperem comprehendit, benedixit  , et in Dei nomine ut loqueretur precepit. Precedit episcopus litteras quasdam et uerba dicendo; ille qui mutus erat, soluto lingue officio, subsequitur eadem ex ore episcopi loquendo. Tandem post uerba paulatim inuadit orationis sententias, prout presulis exigebat sanctitas. Fugatur etiam ab illo omnis illa horrida capitis contagio, uestiturque capillorum ornatu crispo et nigro; sicque consolatis reliquis pauperibus simplici alimonia, ille per Sancti Ioannis merita redit ditatus multiplici miserationum Dei copia  .

11. Post hec ergo B. Wilfridus episcopus, qui longo tempore ab episcopatu suo eiectus fuit, a Romano  concilio et a D. papa Agathone epistola accepta in patriam reuenit, et episcopatum Hagulstadensis ecclesie cum synodadi concilio recepit, et sanctus Ioannes in Eboraco ciuitate episcopatum accepit, et annis triginta tribus nobiliter tenuit.

12. Alio quoque tempore, cum iter faceret Sanctus Dei, peruenit ad uicum qui Yatadini  dicitur, ubi tunc erat monasterium ancillarum Christi, quibus preerat Hereburgis dicta abbatissa, mulier fide plena, et tunc ob aduentum uiri Dei cum filiabus suis in Christo ualde iucundata. Refert ergo illico pia mater cum luctu, conquerens sancto presuli consororem quamdam magna corporis egritudine deprimi, nec aliquam spem uite eius haberi. Precatur suppliciter ut eam dignaretur uisitare, dicitque  se in Dei pietate et eius meritis multum confidere, quod ei melius proueniret ex impositione manus sue. Requirit beatus pontifex causam morbi, discitque ab abbatissa illam in quarta luna sanguinem minuisse, turbatoque corporis statu, brachium eius miserabiliter intumuisse. Protestatur hoc comperto esse factum imprudentius, memoratque se a B. Theodoro archiepiscopo magistro suo audisse, cum puer esset et eius discipulus, periculosissimam esse in quarta luna imminutionem sanguinis, et non oportere huiusmodi curationes exercere in teneriori crescentis lune etate, uel recenter erumpente fluentis pelagi rheumate. uictus tandem lacrymis atque precibus merentis abbatisse et consororum,  infirmantis femine intrat cubiculum; uisoque nimio tumore brachii, signum opponit crucis, prelibatque Deo intensius thura pure orationis, consolatusque iacentem egreditur e domo. Sed cum languente femina efficax permanet benedictio, et omnis illa cum recedente episcopo recedit inflatio. uix sanctus consederat ad cibum, et Capuburgis  ad eius diaconum Brithtunum, suum mittit nuntium, petens ut illi suum prestaret colloquium. Petita ille episcopi benedictione cum iret, illam iam sanam obuiam habet, discitque medelam curationis prouenisse sibi per orationem pontificis. Post hec uixit sana longo tempore, iucunda frequentans relatione curationem sibi a beato presule impensam.

13. Inuitatus quoque hic Deo electus pontifex ad  dedicandam ecclesiam uille  , que Australis Burton dicitur, officii sui non instrenuus exsecutor, accessit et dedicauit, perfectisque, ut mos est, omnibus, ad propria redire uoluit. Is uero cuius uilla erat, qui eum inuitauerat, precibus humillimis cum suis instat ut domum eius intrare et ex eius obsequio prandium dignaretur suscipere. Cui cum sanctus Dei Ioannes diceret magis episcopum decere ad monasterium redire, et Deo in suis pauperibus seruire quam per domos diuitum conuiuari, promissis sub hac gratia eleemosynis pluribus, et maxime a B. Brithtuno idem pollicente persuasus, assensum tandem prebuit poscentibus.

14. Materfamilias autem, uxor eius qui eum inuitauerat, graui corporis inualetudine detinebatur,  ita ut plus tribus septimanis lecto decumbens periclitaretur. Quo comperto uir Dei, uerus medicus animarum et corporum, de aquis ad dedicandam ecclesiam consecratis iussit eam potari; et, ubi morbi dolor acrius urgebat, ex eadem aqua rigari. Quo facto omnis morbus subito fugatur, et illa in nouum sanitatis uigorem reparatur. Surgit mulier continuo, parat se ornatu suo, ingrediensque petit benedictionem, et conuiuantibus leta exhibet seruitutem, tantamque ualetudinem sibi collatam cunctis innotuit, ut pio presuli secumque sedentibus in potu fidelis pincerna seruiens, nec semel ut quiesceret recederet. uidete, queso, in beato Ioanne hic impletum quod Christus promisit suis: Opera que ego facio et uos facietis. Ille Dominus noster domum  intrauit, socrum Petri febricitantem inuenit, febres depulit, illumque sibi ministrare precepit. Uterque unum et simile faciunt opus; sed ibi absque seruo Dominus, hic uero per Dominum et cum Domino fidelis et prudens seruus.

15. Clarificat item Dominus in simili opere Ioannem seruum suum, cum per quemdam diuitem Adam  nomine, inuitatur ad consecrandum ecclesie opus nouum. Erat huic diuiti quidam suorum, ualde charus illi et utilis; qui ex incumbente morbo ad id peruenerat ut iuxta decumbentem in lecto feretrum corpori aptaretur, sudaria pararentur, et que funeri congruerent in presentia languentis ad manum essent. Hic inuitatur iterum ille homo Dei, noster medicus, qui pressuris grauibus antidotis  occurreret ualidioribus, uisisque ex more funereis apparatibus, magnus orator totus intro fertur ad celestia, et rogata obtinuit. Ad preceptum mox conuersus, uelociter eum sanari et surgere iussit, moxque recessit. Ille fugato morbo redditus uite, paululum hesit stupens, utrum esset idem ipse. Caro ad uitam reparata cepit exigere uitalia, mittit ad prandentem dominum, petitque ut aliquid sibi mittat  ad bibendum. Exsultant omnes quod is petit bibere, de cuius paulo ante sollicitabantur funere. Porrigit illico inclytus presul calicem uini, iubetque sitibundam sitim ex eo refocillare. Quo hausto ille acceptis indumentis uestitur, ad conuiuantes ingreditur, et quia iam diu non manducauerat, esurire se fatetur, et escam postulat. Letari solemniter uideres omnes conuiuas pro consocio reddito uite, uenerari sanctum Dei uirum mundo tanta clarificatum sanctitate, laudantes Dominum procul dubio qui talia in suo Ioanne fauore operatur propitio.



CAPUT II. Alia miracula ante et post obitum. Tempus sedis et mortis.

16. Magnificauit Dominus illum in conspectu  regum, et in conuentu principum ostendit illius gloriam et meritum. Regali edicto conueniunt primates regni; conuenit etiam cum aliis et hic uir Dei. Adfuit quoque et ipse Osredus rex, uir religionis et fidei, et communi tractatu fidelium ordinationes ibi constituunt multarum rerum utilium. Nam et iniurie ibi corriguntur, leges Dei sanciuntur, pacis equitas firmatur, res ecclesiarum et monasteriorum regis munimine corroborantur. Quibus feliciter statutis, dominus archiepiscopus, Dei gratia et nomine et officio Ioannes, regem cum suis ad mensam suam inuitat; qui gratifice obedit, ut decebat, comitatusque proceribus suis discumbens ad nutum assedit pontificis, utiturque cum carnalibus epulis celestium monitis. Quibus cunctis affluenter refectis, audite,  queso, cordibus intentis, audite et hic operationem Dominicam, uidete et hic assertionem euangelicam: Opera que ego facio et uos facietis. Implete, ait S. Ioannes pincernis suis, implete tres hydrias, unam uino, aliam mulso, tertiam ceruisia.

17. Quibus impletis usque ad summum, Ioannes qui et gratia Dei, extensa manu benedixit et propinari precepit. Hauriunt pincerne crescentia hydriarum fluenta fecundis calicibus, et per letos conuiuas propinando redeunt frequentius, hauriunt inexhauste, nichilque in hydriis apparet toties hausisse; semper redundant ad summum usque. Potantes ipsi stupent renouato nectare, quodque bibunt mirantur crescere, et placida dulcedine et mirabili celesti exundatione. In huius potus crescenti ualentia recolite  nuptias in Cana Galilee; nam ibi architriclinus uinum bonum esse pronuntiat. In exundatione autem hydriarum trium, mementote Dominici conuiuii, quo quinque millia hominum et eo amplius satiauit, et considerate in uestris cordibus quid per Ioannem suum operatur Dominus suus. Legitur ibi quia uiso signo uini crediderunt in Iesum sui discipuli; hic quoque rex Osredus  principesque sui  experti sunt, uiso hoc signo, esse in Ioanne suo gratiam Dei, ueneratusque Dei hominem, uocat ad se eius pincernam, Brithdredum nomine; letusque regia iucunditate, optime, inquit, profecisti in seruitute tua, nam et optimo potu et mirabili a Domino tuo refecti sumus affluenter, sanctitateque sancti letificati quam uidimus, discedere nunc habemus cum eius gratia.

18. Audite, queso, adhuc Dominum in exemplo sui mirificantem Ioannem suum, exhibentemque nouum sanctitatis eius indicium. Si quando in metropoli Eboraco archiepiscopatus scilicet sui sede, eum contigisset morari, amplectebatur ualde basilicam Sancti Michelis archangeli, ibique excubias celebrabat soliti operis sui; contigua enim erat  mansioni sue. Unde accidit quadam uice ut, eo latenter agente inibi illas orationes suas, uisibiliter cernendam se in specie candentis columbe illi preberet Spiritus sancti maiestas, flammeo splendore corusca, supra caput orantis episcopi sedis sue gloriam  dignata, Deus eterne et benignissime, de quam mundo corde processerunt orationes ille que sancti Spiritus presentiam obtinuere, illam, inquam, eamdem que in Iesu filio Dei baptizato apparuit in Iordane! Quam placite a scenderunt in conspectum diuinitatis, fidelibus etiam perlate internuntiis, que tantum referunt effectum uirtutis! Irradiat ergo per queque foramina et fenestras basilice illa immensa claritas maiestatis incluse, ac si relicto ethere sol illuc commigrasset, splendoremque suum in eius  loci augustias inclusisset. Utque rei ueritatem digna prosequamur laudum nouitate, uere includebatur ibi sol iustitie Deus, in suo inclusus Ioanne, illuminans eum gratia Spiritus sancti, nec eum ullo errore permittens obtenebrari.

19. Cuncti hoc uidentes stupent, ut de re insolita, miranturque que esse possint illa luminaria, unde tot lucis radii tanto lucerent splendore tantaque emicarent claritate. Accessit tandem Sigga  eius diaconus, pessuloque soluto aperit ostium, participatque gloriam uisionis. uidet sanctum pontificem, intentis in celum luminibus erectisque manibus, in conspectu Dei effundentem, sicut aquam, animam suam, et in eius capite columbam super niuem  candidam. Cuius uiso candenti splendore diaconus, uelut decoctus, facie contracta in rugas, tota cute penas excepit temeritatis illate. Sensit sanctus Dei diaconum participem uisionis; et quamuis irritatus, habitum tamen non exuit mansuete intentionis. Accitum ergo ad se tactu emaculat dextere, compositaque in pristinum decorem facie obsecrat, protestatur, adiurat ne, quoad ipse in hac uita uiueret, uisionem illam alicui mortalium detegeret. Audistis Dominum Iesum, post gloriam diuinitatis sue ostensam in monte Petro Iacobo et Ioanni, descendentibus illis commendantem taciturnitatem, donec filius  hominis resurrectione sua mortem calcaret, et uitam mortuis repararet. uidetis et hic Ioannem imitatorem Domini sui, testem diuine glorificationis sue, quasi mercede, conducere, precibus alligare ut uisa conticeret donec hoc mortale exueret et beate immortalitatis gloriam indueret. Dubitandum ergo non est quin hic sanctus Dei magne puritatis fuerit in conspectu Dei in celis, qui tante claritatis compos factus sit coram hominibus in terris.

20. Habuit etiam et alium testem signorum que per eum propitia gessit diuinitas; Herebaldum  scilicet Tenemuthenesis cenobii, qui eius discipulus a puero et doctrina erat imbutus, comesque commanens inuiduus. Testabatur hic sepius se bene etiam per seipsum comperisse hunc S. Ioannem  uere esse sanctissime uite; qui inter alias multis infirmis prestita beneficia, ipsum de morte reduxerit et subite sospitati condonauerit. Dicebat semel contigisse conuiuantem cum suis hunc charum Dei hominem deuenire in planioris uie grata spatia, cuius iucunda planitie delectati iuuenes, militari consuetudine precantur hunc dominum suum, ut liceat eis equos suos in eodem probare inoffenso campi equore. Quod cum primo uir Dei pro leuitate ducens denegaret; tandem petendo instantibus: Agite, inquit, ad libitum, Herebaldus uero maneat mecum. Quod ille audiens iuuenili cepit tristari leuitate, quia recenter datum ab episcopo equum, cui insedebat, uolebat probare.

 21. Tandem ergo cum laxis frenis omnis campus discurrentibus perstreperet, Herebaldus, ac si inuitus et quasi incitatum equum retinere non posset, reclamante episcopo euolat, uolucremque cornipedem laxioribus frenis ad cursum concitat. Testari solebat idem Herebaldus se tunc audisse ab episcopo post tergum clamante: Male, inquit, agis discedens a me, et hoc modo cognosces. uix finita comminatione uiri sancti equus labitur Herebaldi; excussusque Herebaldus super ingens saxum, ruina decidit precipiti, capite confringitur, interioribus discinditur, debilisque manu et pollice redditur. Turbati omnes eo concurrunt, relictis equis ad terram prosiliunt, sed is qui colliditur magis uidetur absque sensu quam sapere, magis putatur mori quam uiuere. Tenditur  super moribundum papilio, et eius causa per spatiosum equor cuiusque frequentatur obumbratio. Dolent omnes cucurrisse, sed nesciebant quid de cursu prouidisset Deus ipse

22. Sanctus autem Dei de ruina meret specialiter dilecti discipuli, compesitisque saccis in tentorio insomnem noctem ducit, propitiumque Dominum inobedienti suo propitiari precibus et lacrymis conuenit. Et ualde mane ad debilitatum charum ingreditur; primum oratur, et deinde dulci affectu ex nomine compellatur Herebaldus. Et mirum in modum,  cum a precedentis diei hora septima usque ad illud mane quasi exanimis iacuerit, a sancto Dei uocatus, quasi de graui somno excitatus, oculos aperit, et in uirum Dei intendit. Interrogat pius doctor utrum agnoscat colloquentem sibi, moxque respondet egrotus uoce lacrymabili: Tu es, inquit, Ioannes episcopus dilectissimus dominus meus. Et ipse: Putasne, inquit, ex instanti periculo cum uita posse euadere. Scio et credo, inquit ille, si per preces tuas hoc mihi Deus annuerit. Quid plura? Imponit presul Dei manus confracto capiti, sacratas aquas debilitato irrorat corpori; Deum inuocans cernuus illi inspirat, deinde cruce signat, et subitam medelam Deus prestat. Hoc sepius idem ipse referebat postea longo uiuens tempore; maturiorque etate,  factus est abbas uigilantissimus eo in loco ubi pelagus influit Tina fluuius; unde et Tinemuta idem dicitur.

23. Referebat etiam uenerabilis uite abbas ille cuius supra meminimus, quod quadam uice hic sanctus Dei Ioannes Beuerlacense monasterium adierit, duabus causis poscentibus, ut scilicet gregem Dei inibi commorantem in obsequio Dei commonefaceret salutis sue, et ut in temporalis substantie administratione nichil illis abesset quo minus diuinis intenderent. Ibi cunctis manifestum dedit prompta Dei largitio, quante integritatis preconio apud se exstiterit hic suus magnus seruus. Parauerat idem uenerabilis abbas balneum iam defesso ex instanti senio presuli. Quo, post longius protractas ex more suo  psalmodiarum et orationum celebrationes, abluto, postulat abbas ut cellarium ingrediatur, et que Deus ibi in usus seruorum suorum prestiterat, benedicere dignaretur. Quibus ad uotum abbatis impletis fessus senex consedit; quem abbas humiliter consulit, utrum post balneum aliquantulum uini degustare uelit. At ille placido uultu dicit sibi placere, si ad manum possit sibi uenire. Detulerat autem pridie quidam mercator a ciuitate eidem abbati flasconem uini; quem letus suscipiens, in cellario reponi iusserat ad opus eiusdem sanctissimi uiri.

24. Accersitur Brithredus pincerna, iubeturque ut uinum propinet episcopo in uitrea phiala. Qui dum festinus paret iubenti, properantius agens ex  affectu obsequii, incautius reliquit dependentem in pariete predictum flasconem uini; qui ex alto corruens per medium rumpitur, ita ut in duas partes diuideretur. Sed, quia is cui potus ille seruabatur uas electe integritatis Deo erat, nil mirum quod ipse Deus potum illum in partibus uasis diuisis conseruaret. Nam hinc inde semota pars a parte stabat, uinumque in se quasi congelatum liquorem uel solidam crystallum continebat. A cuius ruentis sonitu permotus idem pincerna Brithredus currit intro, inuenitque quod ibi actum erat diuinitus. Sed quia huius rei relationem ingratam sciebat ei cuius agebatur  meritis, accersitum quemdam fratrem, Plechelmum nomine, introducit ad uisionem rei insuete et mirabilis, ut testimonium haberet in tempore relationis. Suscipiunt ergo illud in alio uase, gratias agentes Deo, qui talia operatur in S. Ioanne, complacito uase inhabitationis sue.

25. Multa quidem et alia signa per eumdem Dominus operatus est. Quotquot enim uestimentum eius cum fide tangebant, omnium infirmitatum suarum celerem sibi sanitatem aduenisse gaudebant  . Dum autem quadam die ad sanctum Ioannem episcopum multa conueniret turba, ut sacri chrismatis unctionem acciperet, quemdam iuuenem mortuum inter alios sacris chrismatis unctione liniuit, et sic de morte ad uitam reduxit. Similiter et demonem  ab homine quodam expulit; insanos etiam et infirmos semper sanauit, ubicunque eos inuenit; sed et tempestatum habebat potestatem per sancti Spiritus uigorem.

26. Nec mirum si gratiosus apud Dominum et homines hic electus Dei Ioannes exstiterit, utpote qui a magistro et doctore clarissimo et inter theologos facundissimo sufficienter edoctus sit, Theodoro scilicet Cantuariensi archiepiscopo, de quo sanctus Beda refert in ecclesiastica Anglorum Historia. Erat, inquit, tempore Cedde episcopi, Rome quidam monachus, nomine Theodorus, natus Tharsi in Cilicia, uir et seculari et diuina litteratura Grece, et Latine, et Hebraice sufficienter instructus, probus moribus, et etate uenerandus, qui ordinatus a uitaliano  papa Britanniam missus est, et uenit ad ecclesiam suam Cantuarie, secundo postquam consecratus est anno. Hic etiam Theodorus in suam suscepit disciplinam quamplures de regione Britannica, inter quos quemdam habebat magne sanctitatis discipulum, nomine Ioannem, quem postmodum uidimus archipresulem metropolitice ecclesie B. Petri Eboracensis, tempore Alfridi regis, ordinatum, quem Dominus iehsu Christus tantum dilexit ut ei in columbina specie Spiritum sanctum diuina celebranti transmiserit. Fuit autem Theodorus in archiepiscopatu Cantuariensi per annos uiginti et unum, menses tres, dies uiginti et sex, et sic migrauit ad Christum, Ioannes uero multos quoque diaconatus ordine  et presbyterii sanctificauit honore, de quorum collegio sanctus exstitit Beda, qui multa apostolice fidei scripsit utilia. Ipse etiam Ioannes habebat quemdam magne sanctitatis diaconum, nomine Brithianum, quem in monasterio suo, quod Beuerley dicitur, abbatem sanctimonialis uite constituit. Idem uero Ioannes episcopus omnes ad se uenientes ad uiam ueritatis conuertit, et pro grege sibi commisso et omni populo Christiano iugiter et sine intermissione orauit.

27. Mansit autem in episcopatu  hic Christi athleta Ioannes triginta tribus annis, octo mensibus,  et tredecim diebus, et postea, cum iam episcopatum pre maiore senectute circuire non posset, suo sacerdote Wilfrido  cum totius populi electione pontificatum commisit Eboracensem, et ipse cum consilio S. Brithuni abbatis sui Beuerlacum petiit, et ibi diu in Dei seruitute persistens, Nonis Maii uitam feliciter finiuit  : et sic ad celestia regna conscendens, sepultus est in porticu S. Ioannis euangeliste, in monasterio suo, anno ab Incarnatione Domini septingentesimo uicesimo primo. In eodem autem loco ubi sepultus est, per eius merita infirmi sanantur, demones effugantur, ceci illuminantur, surdis aures reserantur, mutis uerba reparantur, claudis uestigia condonantur, cuncta genera dolorum effugantur, eiusque interuentu crimina nostra delentur,  et gaudia celica conceduntur, prestante illo, cui cuncta famulantur.

28.  Dominus et Saluator noster iehsu Christus multa miracula per dilectum suum Ioannem operatus est. Quorum primum hoc est: accidit quodam tempore ut quidam, ardore febrium oppressus, ad sanctum ipsius sepulcrum peruenerit, ac sensu alienatus, dum ibi diu deuolueretur, tandem spiritus malignus ab ipso fugatus est. Qui et integre sanitati per S. Ioannis merita restitutus, assumpto baculo suo, ad propriam domum perrexit; atque ipsum postea nunquam eedem infirmitates inuaserunt.

29. In quodam postea tempore abbas Brithunus inuitauit abbatem de Swina  in anniuersario die S. Ioannis ad Beuerleu, habentem secum illuc quemdam  presbyterum, nomine Druchwald, qui et tanta infirmitate detinebatur ut uix illuc ire poterat. Item postea cum abbas de Swina domum redire proposuit, rogatu suo Brithunus abbas ipsum infirmum presbyterum, donec incolumis fieret, in custodia recepit, et maxime propter inuocationem nominis S. Ioannis atque amorem. Cum quo et ipse abbas de Swina quemdam diaconum suum, qui uocabatur Adde, quatenus procuraretur attentius, reliquerat; cui enim uero abbas Brithunus Weluerd presbyterum addiderat, ut ipse infirmanti presbytero omnia ei procurando necessaria famularetur. Tunc autem qui infirmabatur sacerdos rogabat ipsum Brithunum  abbatem, ut corpus suum, si obisset inibi, in cemeterio illo sepeliri permitteret: quia ipse sanctus episcopus, inquit, se antea ad sacerdotalem promouerat gradum. Quod postquam impetrauerat, ei em ipse presbyter gratias prece supplici atque deuota persoluit.

30. Insequenti uero nocte in tantum aggrauabatur infirmitate, quod eam uiuus minime putabatur posse transire. Mane autem facto ipse abbas uenit ad ipsum, dicens ei: Credo cito melius te fore futurum, si allatus fuisses ad monasterium, in quo sunt multe reliquie sanctorum martyrum. Hoc idem quoque  se credere ipsum, et contestans continuo, post horam tertiam allatus est in ipsum monasterium, ipsi etiam Deo grates referens quia ru ipsum uiuus  meruit introire. Et cum intentius ante altare S. Ioannis euangeliste orasset, inde ad sepulcrum ipse progressus est, supplici eum prece deposcens quatenus sibi in infirmitate sua erga suum medicum dignaretur auxiliari. Ac sepius gratia impetrandi commemorata, quam erga Deum habebat, inde progrediens monasterium S. Martini, quod in se continebat multas quoque sanctorum martyrum reliquias, ingressus est. Quarum igitur impressione ut signum sancte crucis fronti sue intentum est, ac eo regresso ad tumulum sancti confessoris, continuo ab ipsa infirmitate qua detinebatur curatus est; et postea sanus et incolumis domum rediens, hoc ipsum miraculum, quod in se factum fuerat, cum ingenti letitia sepe et multum solebat referre.

 31. Quodam etiam tempore contigit quamdam sanctimonialem de Esech, cuius manus contracte erant, membraque uniuersa inualetudine detinebantur, ad sancti confessoris tumulum deuenisse, ac sui uniuersi languoris sine mora curationem inibi recepisse per intercessionem ipsius sancti Confessoris. Sanitate igitur recepta, ipsa multis hominibus in eodem die quo curata est propinando ministrauit, et in ea postea sanitate multis uixerat annis. Et hec per intercessionem huius sancti confessoris fiebant ad laudem et honorem Creatoris nostri Iesu Christi, qui uiuit et regnat Deus per omnia secula seculorum.





CARMEN FOLCARDI DE S. uIGORE.



 Festa dies Patris rutilat celebranda uigoris,
Patrem Baiocas, quem fratrem gaudet Atrebas.
Huius grata Deo genitrix, generosa uirago
Pignore de tanto capit assertore superno
Natum, quem gestat, benedixit diua potestas,
Sacrauitque sibi, cuncto sacrauit et orbi.
Nascitur ergo puer forma speciosus, et alter
Fit Samuel, Domino condignus ab ungue tenello.
Moxque iugo Domini subclinat lenia colli,
Inferturque gregi monachus puer Atrebatensi:
Proficiens cunctis Patribus, profecit ab illis,
Inclytus ille puer, cunctis subiectus ouanter.
Iam quoddam maius meditatur tiro beatus,
 Fiat ut a patria peregrinis cum patriarcha.
 Exsulat ergo procul hic seminiuerbius exsul,
Tendens ad populum sibi celitus insinuatum,
Urbs est Baiocas, quam prisca Neustria monstras.
Hanc adit ut doceat quos impius error habebat,
Gratia uirtutum Christi comitatur alumnum.
Queque docendo monet, signis probat, actibus implet.
uiribus exsangues reparauit, depulit angues,
Ad superos uita functum traxit prece fusa.
His populus uisis, se sacris deuouet undis;
Hancque Deo prolem per sacri fontis honorem,
Sancte uigor, generas; sacras cui soluimus odas.
Flammarum domitor, qui mundi comprimis ignes,
 Ne nos exurant, flammas compesce gehenne.



FOLCARDI OPUSCULA DUBIA.





uITA S. AUDOMARI EPISCOPI TERWENNENSIS, Scripta ab auctore anonymo, qui ante Normannorum cladem uixisse uidetur: apud Surium contracta, et interpolata fortasse à Folcardo monacho Sithiuensi seculo XI; restituta ad apographum Corbeiense.




PROLOGUS AUCTORIS.

 1. Domino omnipotenti, munerum spiritalium magnarumque uirtutum largitori, multiplices gratias laudesque sedulas dicere debemus, qui, omnium creaturarum uisibilium et inuisibilium Conditor et gubernator existens, Filium suum unigenitum Dominum nostrum Iesum Christum ad docendas redimendasque omnigenas gentes misit ad terras, etc. Qui duobus et decem apostolis de turba totius generis humani electis, alios quoque alterius ordinis sexaginta et duos regionibus albis ne multe operarii deessent messi iubet Omnipotens discipulos esse suos, hosque in cenaculo Sion sancto spiramine repletos, omniumque linguarum mirabili dono ditatos, ad docendas baptizandasque omnigenas gentes ire precepit, etc. Post hos postque ipsorum  successores alios homines agios Dei gratia preditos,  eodemque spiritu repletos apostolorum uicarios in omnibus mundi partibus esse concessit, etc. Unde occidentalibus mundi partibus, diuinis muneribus decoratum, signis ac uirtutibus in multis orbis partibus notum Audomarum  apostolicum donauit doctorem. Ideo te, Deus omnipotens, per gloriosa eiusdem pontificis patrocinia precamur ut largiflua tue sapientie de supernis fluenta nostris licet maculatis mentibus rorare concedas, ut, de tanti uiri meritis atque uirtutibus que per illum tua gratia gessit scire uolentes, licet de magnis parua ac de multis pauca depromere possimus. Quis enim quotidianam eius conuersationem atque in Dei seruitio constantiam, cunctosque labores quos in occulto, Deo tantum teste, operatus est, scire atque  narrare potest?



INCIPIT uITA.


 2. Hic igitur agius pontifex Audomarus et nobilibus et inclytis secundum seculi dignitatem et in fide catholica eruditis ortus fuit parentibus  in Constantinense regione, nec longe a Constantia  ciuitate, et in eo specialiter loco qui Aurea-uallis  uocatur, natus est. Genitor uero huius inter suos clarus Friulfus uocabatur; Domitta autem sua nuncupata fuit genitrix. Hi uero religiosi parentes predictum puerum secundum Christiane religionis a cunabulis ritum diuina gratia suffragante in ecclesiasticis nutriebant disciplinis: unicum enim Audomarum habebant filium. Friulfus uero post predicte coniugis sue obitum, et puero etate et gratia crescente, suaui iugo Christi ac leui, diuina famulante  misericordia, cum confortante ac suadente Audomaro filio suo se subdere studuit.

3. Ambo igitur, genitor uidelicet Friulfus cum beato filio suo Audomaro, implentes quod scriptum est: uade, et uende omnia que habes, et da pauperibus, et ueni; sequere me, et habebis uitam eternam , mundo mortui, Deo uiui, caducis inopes, perennibus locupletes, Deo subditi, diabolo rebelles, mente similes, etate dispares, ad Christi militum perrexere cenobium quod famoso nomine uocatur Luxouium, quodque a sancte memorie Hibernense uiro B. Columbano abbate in Burgundie regione in Dei nomine fuit fundatum. Sancto igitur Austasio abbate qui tunc in predicto monasterio sancte atque beate monachorum multitudini  preerat, Audomarus cum suo unanimiter genitore religiosa manifestauerunt desideria, sequentes quod scriptum est: Interroga patrem tuum, et annuntiabit tibi, et maiores tuos, et dicent tibi . Sanctus uero Austasius eos Dei amore flagrare cernens, et in B. Audomari uultu et uerbis gratiam cognoscens esse diuinam, salubre atque perfectum secundum sacre Scripture auctoritatem predictis Dei famulis dedit consilium, suadens uidelicet utrisque aliquando simul, aliquando separatim, ut sub regulari disciplina secum in Dei perseuerarent seruitio. Ambo igitur diuino ardentes amore, spiritalis Patris Austasii sequentes consilium, sub sacre regule iugum mente deuota se subiecerunt. Beatus igitur Austasius immenso gaudio repletus, eos sancto  monachorum consortio coniunxit. Dehinc S. Audomarus spiritali gratia plenus, etate tener, fide robustus, districto regule rigori subditus, inter agium monachorum populum fuit imbutus, omnibusque Christi militibus in predicto monasterio habitantibus, diuina suadente gratia, amabilis fuit. Erat  enim mente castus et corpore, obedientia atque humilitate refertus, in diuina scientia eruditus, caritate et mansuetudine plenus, districtis parcimonie castigatus ieiuniis, prolixis noctium peruigil excubiis, sciens quod scriptum est: Beati sunt serui illi quos, cum uenerit Dominus, inuenerit uigilantes .

4. Dehinc B. Audomari fama per multa loca uulgata usque ad Dagoberti Francorum regis notitiam peruenit - abscondi enim non potest ciuitas super montem posita . Posthec, multis interuenientibus annis, a reuerendissimo predicto principe Dagoberto, et ab omni Francorum populo uocatus, S. Acario Nouiomense episcopo opitulante, ad docendum atque ad gubernandum Terwanensis  urbis populum, episcopalem cum magna mentis humilitate sumpsit honorem: in quo gradu uerbum diuinum in corda credentium seminans, animarum corporumque languores curans, captiuos uinculatosque redimens, uiduarum inopumque pre omnibus curam gerens, plebem sibi a Domino creditam rite gubernabat. Predictus igitur Terwanensis populus licet ante aduentum B. Audomari a sociis Dionysii martyris, Fusciano uidelicet et uictorico, uerbum audiuit diuinum, eodem tempore quo S. Quintinus in Ambianense predicabat urbe; multi tamen adhuc ex ipsis Terwanensibus cultui adherebant idolorum. Postquam enim duo beati uiri predicti Fuscianus et uictoricus de predicta Terwanensium urbe perrexerunt, et in Ambianensium ciuitate martyrio coronati  sunt, tunc Terwanenses ad culturam iterum reuersi sunt idolorum. Non solum enim hi qui nomen Domini antea recipere noluerunt, sed etiam hi qui a predictis Patribus fuerunt baptizati, pari errore ducti idola colebant. Summus igitur predictus pontifex Audomarus eamdem ingressus urbem, salutifera diuini uerbi precepta stolidis paganorum cordibus tradidit, ferasque eorum mentes tetris ignorantie caliginibus cecatas largo Euangelii lumine illuminauit, uanaque simulacra destruenda igni tradidit, sacrilegamque idolorum culturam in predicta urbe funditus euertit, omnemque in ea habitantem populum ad fidem conuertit catholicam, diuina sibi suffragante gratia: omni enim operanti bonum  Deus cooperatur. Si enim, testante  Apostolo, Deus pro nobis, quis contra nos est? 

5. Postquam uero predictam plebem ad ueri Dei cultum prefatus pontifex conuertit, uerbum diuinum concurrentibus ad eum undique predicando turbis, multosque in Dei nomine uariis liberando languoribus,  magnarum sibi signa uirtutum largitio concessit diuina, de quibus nunc almigeris illius uirtutibus subsequens sermo, Christo fauente, pauca depromere properat. Quadam uero die Audomarus egregius Christi confessor in Bononia  urbe perseuerans, post nocturnas uigilias diluculo more solito surgens, in ecclesiam intrauit orare, ibique prolixum estiui diei spatium uerbum Dei circumstantibus turbis predicans. Missamque Christiano populo cantans, egrotis uariis generibus morborum manus imponens, meridianis diei horis uite uenerabilis senex lassus sese locauit ad lectum. Dehinc paruum pausandi spatium uolens suo indulgere multis laboribus fatigato corpusculo, unus de circumstantibus ipsius ministris iuuenili etate lasciuus  accessit ad illum dicens: »Domine, da mihi nunc tuam mecum habere licentiam; ad uicina pelago uolo nunc pergere loca.« Tunc senex iuueni dixit coram turba petenti: »Non habes licentiam, fili mi, adhuc pergere foras; nam tibi hic melius reor exspectare parumper, donec me sospitem de somno surgere cernas.« Preuidit enim prouidus speculator sui gregis prophetico plenus spiritu, erranti iuueni quod esset malum abire. Tunc sommo sopitus fessus sic siluit senex. Ast iuuenis optimi spernens precepta patroni, ut mos est iuuenibus iussa sic spernere senum, tunc rapidis gressibus uelox ad mare migrauit. Tum paruam nauiculam cernens in littore stantem, qua soliti fuerunt homines paruum transscendere flumen quod accole nominant ipsis in  partibus Elna , immemor at iuuenis, cecatus amore ludi, inconsulte actutum solus ascendit in illam, ipse uolens ludere in huius riuuli ripas. Ast illum in pelagus rapuit uis ualida uenti. Tunc subito surgens in ponto seua tempestas, ipsa nauicula undis tumescentibus quassata, nec gubernacula nec gubernatorem habens, huc et illuc fluctibus errans natabat in mari quod magno Britanniam gurgite secernit a Francis, quod sepe fortissimis mersis hic nauibus nocet. Ast miser nec propriam cernens nec alteram terram, tunc illum penituit quod spreuit uerba patroni; mori sese credidit uentis pugnantibus in undis; nec nauis nec iuuenis poterat resistere ponto. Tunc illum per merita Deus Audomari precantem, trepidum Saxonicam  [Anglicanam] illico deduxit ad terram. Tum iterum stupidus ignota cernens arua, raptores tremulus se denudare timebat, si solus diutius illic exspectare tentasset.

6. Hinc notam confitens inobedientie culpam, lacrymis ubertim profusis postulans opem, Audomarum tremula clamans tunc uoce patronum, in Dominum fidens cito recurrit ad nauem. Illico Omnipotens  uentum illi concedens aptum, mitescere pelago iubens ante tumenti, nauicula natans rursum per mare serenum, actutum iterum saluus remeauit ad portum, de quo illum antea fortis rapuerat Eurus et predictus riuulus Elna, ubi intrauit in mare. Nauta surgens illico notos agnoscens agros, illesam linquens suam in littore nauem, littoreas calcans rapidis gressibus algas, multimodas agens gratias Omnipotenti, ad suum penitens rursum recurrit patronum. In eo episcopus adhuc moratus quo somno sopitum ante reliquerat illum, mira omnipotentis Dei misericordia in eisdem horis celer ille reuersus est. Tunc proximans postibus aule ubi senex orabat, miser multis uocibus cito prostratus ad terram, humidis uultibus culpam confessus, cum fletu suspirans,  lacrymis ueniam flagitabat profusis. Tunc senex leniter inquit corripiens illum: »Fili, tibi antea dixi quid esset uenturum, quod non te decuit hodie pergere foras, cur ausus es postea nostrum contemnere uerbum?« Tunc tremulus iuuenis suo respondit patrono: »Mea culpa, domine, mea ueraciter culpa, ignosce misero mihi per te a morte reducto.« Tunc ipse, ut diximus, sua pericula narrans, quod solus inter tumentes Oceani fluctus, interque uoraces circa scopulos currentium gurgitum estus in parua nauicula, multa perpessus in ponto, nec mari se credidit uiuum euadere posse, nisi illum misellum humanam desperantem opem Audomari meritis Deus liberasset de morte. Tunc silere iuuenem  iussit sic sobrius senex, incautum discipulum humili reprimens mente: »Nec hoc uerbum, inquit, iterum foras ab ore depromas, nec ulli hominis hec de me dicere debes, quandiu me uideris hac breui perfrui uita, ne zabulus superet nos iactantie culpa; nec ab ore hominum querere laudem, ne inanis gloria cor nostrum leuet in altum.« Hinc post huius obitum cuncta per ordinem monstrans narrauit discipulus ille qui passus est in undis  .

7. Post hoc non multo temporis interuallo ad B. Audomarum de predicta Constantinense regione tres una cum mente uiri Mummolinus, Ebertramnus  sanctusque Bertinus pariter uenerunt, relinquentes etiam secundum Domini preceptum parentes, patriam, omnesque propinquos .  Sanctus uero Audomarus predictos Dei famulos gratifice recepit, immensasque omnipotenti Domino gratias agens qui tales sibi ad predicandum Euangelium adiutores deduxit. Erant enim prefati uiri in fide perfecti catholica, et in ecclesiasticis disciplinis atque in diuina Scriptura eruditi.

8. Paruo posthec temporis spatio transacto S. Audomarus cum predictis beatis uiris, diuina sibi stimulante gratia, monasterium cogitauit in Dei  fundare nomine: ad habitandum enim monachis, diuina sibi largiente misericordia, locum habebat aptum. Erat enim quidam uir potens Adrowaldus nomine, in diuitiis huius seculi uanis ualde diues, quem B. Audomarus de errore gentilitatis ad fidem conuertit catholicam, quemque cum omni sua baptizauit familia. Adrowaldus uero prudenti consilio fallaces diuitias presentis seculi spernens, nec ullum habens filium, magnam sue hereditatis partem cum omni sua multiplici substantia Deo et beato obtulit Audomaro, uillam uidelicet que noto nomine uocatur Sithiu. Beatus uero Audomarus in predicta uilla ante aduentum predictorum uirorum ecclesiam edificauit, in eo etiam loco in quo suum pausat in pace corpusculum. Postquam ergo prefati Dei famuli  ad eum peruenerunt, concessit illis ut monachorum habitaculum edificarent, ubicunque illis in predicta placuisset uilla. Sancti igitur uiri Mummolinus  atque Bertinus cum ceteris eorum in Christo sociis monasterium edificare in quodam ceperunt loco, quod usque hodie uetus uocatur monasterium  ; sed in eo loco paucis morantes annis, diuina eis suadente gratia, alium uoluerunt eligere locum.

9. Beati igitur uiri, in Domini confidentes misericordia, perfectum inuenerunt consilium. Protinus enim in nauem ascendentes sine gubernatore et remigio, ac sine ulla cibi et potus cura, huc atque illuc spatioso stagno adherente predicto eorum  habitaculo nauigantes, omnipotentem rogabant Dominum ut ad locum quem sua illis preparauit misericordia eos deduceret illesos; dicentes inuicem quod non ascensuri essent de predicto stagno, nisi quando, nauicula eorum aptum tenendo portum, contigisset illis secundum ordinem psalterii subsequentem cantare uersiculum: Hec requies mea in seculum seculi; hic habitabo, quoniam elegi eam . Misericors igitur Dominus qui suis ubique presens est famulis, prope est enim Dominus inuocantibus eum, nauem in qua beati fuerunt predicti  uiri post aliquod preuisum sibi spatium illico deduxit ad terram. Tunc etiam illi, predictum canentes uersiculum, sine mora nauem relinquentes leti intrauerunt in terram, cognoscentes etiam locum illum a Domino ipsis traditum. Dehinc B. Audomaro, pio Patre, fauente, monasterium nomine Sithiu  predicta uilla nominatum super Agnionam fluuium in Dei nomine edificare ceperunt. Confluentibusque undique religiosis uiris ad predictos Dei famulos, B. Audomarus Mummolinum multitudini preposuit monachorum; sed non multo posthec temporis interuallo, prefatus uenerabilis abbas Mummolinus ad Nouiomensis urbis episcopatum, diuina largiente gratia, prouectus est, et per uiginti et sex  annos predicte ciuitatis populum  a Domino sibi creditum rite gubernauit.

10. Gloriosus igitur pontifex Audomarus post Mummolinum in predicto monasterio sancto monachorum choro beatum preposuit Bertinum  ; sanctis enim fratribus in eodem loco sub stricte regule rigore Deo seruientibus dilectus atque amabilis beatus fuit Bertinus. Erat enim uir uenerabilis, in diuinis rebus prudens, et prouidus gregis sui pastor, in malis uero simplex et innocens, secundum Domini preceptum: Estote prudentes sicut serpentes, et simplices sicut columbe .

11. Posthec uero, multis interuenientibus annis, B. Audomarus carnales amittens oculos temporali priuatus est lumine, ut perpetua luce illuminatus in  Dominum semper aspiceret, sicut B. Dauid dicit: Oculi mei semper ad Dominum ; et idem dicit: Ad te leuaui oculos meos, qui habitas in celis . Per amissionem uero carnalium oculorum spiritali lumine repletus, populum a Domino sibi creditum eodem regebat ordine  .

12. Posthec uero paucis interuenientibus annis cum predictus uenerabilis uite senex Audomarus nimio febris ardore fuisset fatigatus, cumque diem obitus  sui adfuisse cognouisset, eodem die de lectulo in quo iacebat surrexit, atque in ecclesiam ingressus, pronus coram altare, cum lacrymis Dominum pro se et pro circumstante eum orauit populo. Corpus uero Christi et sanguinem communicando turbisque se circumdantibus predicando, oculis in celum eleuatis, tremulisque manibus quatiente febre atque senectute extensis, suos deuota mente benedixit discipulos, dicens: »Immensam omnipotentis Domini precor clementiam ut uos, filioli mei, in regno Dei merear uidere felices.« His uero omnibus in eodem die rite peractis, ad suum iterum reuersus est lectulum, atque in eodem iacens toto corpore solito more extenso, uultuque sereno, anima sui sancti confessoris angelorum agminibus circumdata ad  omnipotentem egressa est Dominum  . Hi uero, qui in eadem hora in ea domo presentes fuerunt, testati sunt quod talis eorum nares et ora intrauit odor, quasi illa domus omnibus aromatibus fuisset plena, sicut sepe in aliorum sanctorum exitu contigit: Pretiosa est enim in conspectu Domini mors sanctorum eius .

13. Predictus uero uenerabilis abbas Bertinus, diuina sibi gratia reuelante, statim ad locum ubi uenerabilis senex obiit cum suis pergendo monachis, sacrum B. Audomari corpus cum psalmis et hymnis et canticis ad locum sepulture deduxit, eumque in predicta ecclesia quam ille B. pontifex in Sithiu edificauit cum immenso circumstantis populi sepelierunt luctu  . Sanctus enim Audomarus  beato predixit Bertino cunctisque fratribus tempore illo Domino in Sithiu seruientibus, ut quando ei mors incerta extreme contigisset hore, in predicto loco suum sepelirent corpusculum. Paruo igitur temporis interuallo, postquam corpus uenerabilis uiri in predicto loco fuit sepultum, iuxta sepulcrum eius expendente desuper lampade, diuino lumine repleta, per prolixa annorum spatia lucifluum stillabat oleum. In hoc uero diuinam clementiam diligenter intuentibus apparet quantam in conspectu eterni regis beatus suus confessor Audomarus gloriam habet, cum iuxta suum uenerabile sepulcrum gloriosa sepe hucusque ostendit signa. Multi enim uariis languoribus fatigati, cum ad B. Audomari tumulum perueniunt, diuina largiente  gratia, subitam recipiunt sanitatem. Omnipotens enim Dominus non solum gloriosas per suos famulos perficit uirtutes dum hac utuntur uita, sed post felicem eorum obitum, signis ac uirtutibus in diuersis mundi partibus eos glorificare non cessat, sicut per predictum agium suum confessorem Audomarum multas post obitum suum fecit uirtutes,  quas, fauente Domino, subsequente narrabimus sermone.

14. Paruo igitur post B. Audomari obitum spatio transacto, quidam uir auaritie estibus accensus, prauisque  moribus plenus ad suum accessit compatrem, postulans ab eo ut unum sibi argenteum usque ad statutum tempus accommodaret solidum, per suam etiam subdolam testando fidem quod statuto ad eum tempore iterum redditurus esset. Alter uero simplici animo suum credendo compatrem, argentum callido precanti prestitit amico. Paucis uero transactis statuto ad eum uenit tempore dicens: »Redde mihi meum quod tibi accommodaui argentum; statutum enim tempus tue promissionis aduenit.« Tunc fallax amicus toruis  eum intuens oculis, asperisque cum eo loquendo uerbis, audaci animo iurauit negando quod nunquam ab eo ullum accepisset scriptulum. Tunc ille qui predictum accommodauit solidum, recta respondit ratione dicens: »Pergamus simul usque ad B. confessoris Christi Audomari uenerabile sepulcrum, ut tu mihi ibidem per gloriosa eiusdem pontificis merita iurando confirmes quod hic negare conaris.« Tunc ille miser mortalis, lucri amore cecatus et a principe mendacii diabolo etiam confortatus, qui mendax fuit ab initio et in ueritate non stetit, uesano animo ad B. Audomari iturus basilicam iter arripuit, paratus etiam in sua perseuerando nequitia periurium perficere. Tunc ambo asperis inter se loquentes uerbis, per unam commeando uiam ad uenerabilem  B. Audomari basilicam, eam cernendo approximabant. Tunc ille qui solidum requirebat, ad suum ait compatrem: »Quid nobis est necesse ad B. Audomari propius accedere basilicam? Deus enim ubique presens est, iura mihi in isto loco in quo stamus, per B. Audomari merita, quod accommodatum a me non accepisti solidum.« Tunc ille iniquus extendens manus, linguamque ad proferendum periurium mouens, oculosque ad basilicam B. Audomari eleuans, subito ultione percussus diuina pronus ad terram cecidit, oculique in eodem crepuerunt momento: et posthec duobus tamen diebus uita sibi concessa, ad terrendos uidelicet alios qui eum in tali angustia uiderunt, die tertia miserrima defunctus est morte.

 15. Est ergo aliud miraculum quod per B. Audomari merita factum fuisse non dubitatur, quodque usque ad presentem diem, diuina operante potentia, certis declaratur indiciis. Quadam forte die dum de Terwanensi urbe ad uicina pergeret loca, cumque meridianis diei horis paruum pausandi spatium suo uoluisset indulgere corpusculo, sub quadam iacuit  arbore non longe a uilla que Orneacus uocatur. Dum uero uir uenerabilis euigilasset, ligneam statim dolauit crucem, et eam in predicta sub qua iacuit arbore fixit; in sequenti uero nocte in eodem loco in quo agius Christi confessor iacuit, immensum apparuit lumen, omnesque in illius loci circuitu habitantes, hoc uidentes miraculum dicebant: »Hic  etiam locus idcirco tali nunc lumine fulget, quia ex B. Audomaro in precedente die ibidem paulisper pausante fuit consecratus atque benedictus  .« Et usque ad presentem diem multi infirmi in eodem loco sanitatem recipiunt, largiente Domino nostro Iesu Christo, cui est honor et gloria cum Patre et Spiritu sancto per eterna secula. Amen.





uITA S. OSWALDI EPISCOPI WIGORNIENSIS ET ARCHIEPISCOPI EBORACENSIS, Auctore anonymo incerte etatis.






OBSERuATIONES PRAEuIAE.

 1. Ex tribus illis, quos sepe laudauimus, eximiis Anglie episcopis, Dunstano, Ethelwoldo et Oswaldo, aliis duobus superuixit Oswaldus, nempe »quinque annis Dunstano, decem Ethelwoldo.« inquit Willelmus Malmesburiensis in lib. III, ubi de pontificibus Eboracensibus: tantamque sui admirationem Anglie prebuit, ut solus eos exhibere uideretur, auctoritate illum, efficacia istum, ambos sanctimonia. Eius uitam scripsisse dicitur Senatus Brauonius, quem Wigorniensium monachorum prefectum sub annum 1170 floruisse ferunt. Sed alium quempiam auctorem antea id prestitisse constat; quos inter Fulcardus Sancti Bertini Sithiensis monachus, quem Guillelmus rex, teste Orderico uitali in Historie ecclesiastice lib. II, circa annum 1108 Torneie preposuit. Hic affabilis et iocundus fuit, addit Ordericus, atque caritatiuus, grammatice artis ac musice peritissimus; unde pretiosa peritie sue monumenta reliquit in Anglia futuris generationibus.  Nam plures tractatus memoria dignos edidit, et sancti Oswaldi Guigornensis episcopi, aliorumque sanctorum, quorum propago de Albione processit, delectabiles ad canendum historias suauiter composuit. Nescio an sit eius hec scriptio, quam primus typis uulgauit Capgrauius, Surius expoliuit, Henschenius in natiuum stylum restituit.

2. De monasterio Ramesiensi , cuius auctor Oswaldus, fundator dux Ailwinus, Aimoino Hehelguinus, multa leguntur in actis sancti Abbonis abbatis Floriacensis, et apud Willelmum in lib. Iu De pontificibus Anglorum, ubi de episcopis Dorcestrensibus, atque in Monastico Anglicano a pag. 231, ubi Ailwini ducis genealogia profertur. Ethelstanus eius pater, Semirex dictus, Glastonie monachus factus est. Monachorum duodecim colonia Ramesiam deducta est anno 971 ex Westbiriensi  monasterio, quod itidem Oswaldo originem suam refert acceptam. Sed pre ceteris illustre fuit monasterium Sancte Marie ab eodem conditum apud Wigorniam, prope ecclesiam cathedralem, que hac arte ad monachos facile transiit. Hinc Willelmus Malmesburiensis in lib. II De regibus, cap. 8: Sedem episcopalem Wigornie, clericis non ui expulsis, sed arte sancta circumuentis, repleuit monachis regularibus. Expulerat antea regali iussione Ethelwoldus episcopus clericos de Wintonia, etc. Anglie reges tres una cum Dunstano coronauit. Eadgarum anno 973, Edwardum biennio post, atque Ethelredum anno 978.

3. De morte S. Oswaldi ista tradit Florentius Wigorniensis: Sanctus Oswaldus archiepiscopus indict. u, prid. Kal. Martii, feria secunda, transiens ex hac uita, regni celestis gaudia conscendit, et Wigornie in ecclesia sancte Marie, quam ipse a fundamentis construxerat, conquiescit. He note  chronice coincidunt in annum 992, qui bissextilis erat, ac proinde eo anno Februarius constabat diebus uiginti nouem, quorum extremus Oswaldi supremus fuit. Hunc annum eius obitu insignem tradunt Anglicani scriptores, ex quibus corrigendum monasticum, in quo refertur ad annum sequentem. De sancto Oswaldo fit mentio in recentioribus Martyrologiis uII Kal. Martii. Molanus eumdem laudat ad diem 15 Octobris, et Thomas Maihewius, qui ea die de sancto Oswaldo se acturum promiserat, hunc diem eius translationi attribuit. uerum prima eius translatio facta est prid. Id. Maii, ut mox dicemus. Henschenius alium sanctum pro Oswaldo in diem 15 Octobris intrusum fuisse scribit.

4. Oswaldo in sedem Eboracensem successit uenerabilis abbas Medeshamstedensis, id est Burghl Adulfus, qui et ipse, sicut predecessor eius sanctus,  Oswaldus, concedente rege Adelredo, Wigornensem episcopatum in manu sua habuit, teste Thoma Stubbio. Ipse duodecimo episcopatus sui anno, congregatis cepiscopis, abbatibus, multisque religiosis uiris, sancti Oswaldi archiepiscopi ossa anno regis Adelredi XXu, indict. Xu, uII [lege XuII] Kal. Maii, feria Iu, e tumulo leuauit, et in scrinio quod parauerat, honorifice collocauit; et non multo post, id est prid. Nonas Maii, ipse defunctus est, et in ecclesia Sancte Marie Wigornie sepultus. Florentius Wigorniensis eadem habet ad annum 1002, quo hec eleuatio facta est. Uterque exscripsit Simeonem Dunelmensem in lib. De gestis regum Anglorum. Eiusdem eleuationis meminit Willelmus Malmesburiensis in episcopis Eboracensibus. Tunc, inquit, in ecclesia B. Marie sepultus, post duodecim annos signis diuinitus ostensis a terra elatus est. Quid sane miraculi sit, quod toto corpore in puluerem assumpto, stola sacerdotalis, qua fuerat amictus, corruptele usque ad hanc diem  damnum non sentiat, Domini reseruetur examini. Tum  de Aldulfo: Successit ei in utraque sede Aldulfus ex abbate Burchensi, sanctus, ut perhibent, uir et reuerendus. Ipsi pro sanctitate ignoscitur quod contra regulas canonum duas sedes tenuerit, quod scilicet non hoc ambitione, sed necessitate fecerit. Wlstano non ita, qui sanctitate discrepabat et habitu. Hic in Malmesburiensem indignatur Godwinus secte Anglicane, quod Adulfum duarum ecclesiarum episcopum probet Willelmus, contra id Wlstano pro scelere imputet. At legitimam causam huius discriminis affert, nempe in Adulfo sanctitatem ambitionis expertem, et necessitatem Ecclesie; que in Wlstano non inerant. Iacet Aldulfus Wigornie, subdit Willelmus, etiam Floriacensi monasterio, pro copia xeniorum quibus Oswaldi munificentiam emulari sategit, predicandus. Lege acta S. Abbonis. Oswaldi stolam sacerdotalem purpuream, auro et gemmis ornatam, ac prisca pulchritudine fulgidam, in Beuerlacensi ecclesia seruatam suo tempore fuisse Thomas Stubbius  tradit.

 1. Sanctus Oswaldus archiepiscopus, nobilissima progenie ortus, eleganti forma enituit. Hic, puer factus, pueriles ineptias deuitare, et ad sanctitatis opera semetipsum informare cepit. Frater enim patris sui erat sanctus Odo, Cantuariensis archiepiscopus, discretione sublimis, moribus grauis, iustitie cultor, et omni actione sua circumspectus. Huic enim nepos suus Oswaldus doctrinis imbuendus, et bonis exemplis et moribus instruendus a parentibus commendatur. Seculari demum scientia et Scriptura sacra ad plenum informatus, a S. Odone apud Wintoniam canonicus effectus, cum ceteri spreta institutione ordinis sui, desideria cordis sui sequerentur,  institutionem uite canonicorum indefessus exsequebatur. Decanus itaque in breui factus, maculatam senum uitam emendare, et pueriles eorum sensus studio discipline celestis euacuare adhuc ipse iuuenis curauit. Illi uero magis antiqua praue consuetudinis itinera tenere uolentes, nullo pacto illum in talibus se audituros affirmabant.

2. Quo intellecto, spreta seculari pompa nec non diuitiis, Floriacum, ubi corpus sancti Benedicti requiescit, pergere decreuit. Missis enim a sancto Odone commendatitiis litteris, et donis plurimis, iuuenem dicto commendauit et facto. Idem uero sanctus Odo in iuuentute constitutus, mari transito habitum monasticum apud eumdem Floriacum susceperat.  Suscepto itaque habitu  sacro, qui ab aliis doceri uenerat, talem se exhibuit, ut satis in eo quod docerent, quod imitarentur haberent. Erat enim somno parcus, cibo sobrius, in loquendo discretus, in oratione assiduus. Quam patiens, humilis, benignus, mansuetus exstiterit et beneuolus, ex sincera caritate, qua supra estimationem humanam enituit, perpendi potest. Secretum  ab abbate in ecclesia accepit locum, in quo Deo familiarius adhereret. Illic enim orationi, meditationi, contemplationi uite perennis, ab aliorum inquietudine remotus, operam dare solitus, magnum humani generis hosti fomitem liuoris et odii ministrabat.

3. Una nocte quadam, dum contemplationi et orationi uacaret, adfuit spiritus malignus, et sonos horrificos edens ut cepto desisteret, et segnius aut nullatenus talia attentaret, hominen Dei terrere moliebatur. At ille, fidei scuto protectus, non magis ad fremitum leonis uel sibilum serpentis, quam ab balatum ouis exterritus est. Harum et aliarum  bestiarum ei improbus ille uoces ingessit; sed imperterritus cuncta cum suo Auctore derisit. Quod demon aduertens disparuit; sed in Angelum lucis e uestigio transfiguratus, eidem sancto apparuit. Sed uir Dei signo crucis se muniuit, sciens exinde angelum lucis non irritandum; angelum autem tenebrarum eminus effugandum. Et factum est ita. Nam malignus tentator, uiso crucis signaculo, uelut fumus ab oculis eius euanuit.

4. Audita tandem sancta conuersatione nepotis sui Oswaldi, immensas omnipotenti Deo gratias egit sanctus Odo, et missis diuersis muneribus abbati et monachis, pro suo nepote gratias exsoluit. Indicauit etiam illis se illius presentia magnopere uelle potiri; tum quia senio fessus mortem sibi propinquam  sciebat; tum quia regulari conuersatione sue gentis uiros per eum instituere disponebat. Quo audito, graui merore deiecti, non audentes tamen uoluntati antistitis obuiare  , parent, et debito cum honore ad nutum presulis dirigunt. Antequam tamen Cantuariam uenire potuit, sanctus Odo debitum carnis humane exsoluit. Presidebat illis diebus Dorcestrensi   1Kb] Ecclesie quidam Osketillus nomine, qui, audito nepotis sui Oswaldi aduentu, benigne suscepit illum, et sincere dilexit, et sui secreti conscium fecit. Assumpto tandem ad archiepiscopatum Eboracensem Osketillo, sanctus Dunstanus Oswaldum regi Edgaro commendatum familiarem effecit, et iussu regis Wigorniensi  ecclesie prefecit.

5. Congregauit autem Oswaldus duodecim monachos in uilla, nomine Westsbyri  , quos frequenter uisitare, monita salutis eterne ministrare et consolari, et ieiuniis, uigiliis et orationibus solebat operam dare.

6. Accidit etiam ut Ailwinus comes diurno ac laborioso cruciatu podagre pedum suorum multis laboraret annis: et cum piscatorum quidam, nomine  Walgit, cum nauicula sua aquam, Ramesmere nuncupatam, piscandi gratia ad usum domini sui comitis ingressus esset: et diu frustra laborans, nimio tedio fatigatus, tandem obdormire cepit; cui sanctus Benedictus apparens dixit: »Aurora cum surrexerit, tuum eiice tragum, et multitudini copiose uoti compos obuiabis piscium. Captorum quoque piscium maiorem, Haket, id est Lucium uocatum, Ailwino domino tuo mea ex parte offerens, dices ei ut, meam donationem benigne suscipiens, pie matri misericordie Marie, mihi, omnibusque sacris uirginibus monasterium in hac insula monachorum sine dilatione studeat fabricare; scruteturque quomodo nocte in insula animalia sua incumbunt, et ubi taurum surgentem dextro pede  uiderit, terram percutere, ibi aram erigere festinet: utque certius meis credat mandatis, hunc tuum tibi exteriorem incuruo digitum, quem et ipse, mox a nexu podagre solutus, tibi erigat reparandum. Euigilans autem copiosam piscium multitudinem conclusit, maioremque domino suo ex parte sancti obtulit, que uiderat et audierat replicans; ut digitum suum incuruatum erigat obnixe rogauit. Tunc Ailwinus digitum uiri manui herentem erexit, et ad insulam ut potuit properauit. Cumque in insulam ingressus a suo morbo perfecte curatus fuisset, taurus de medio animalium exsurgens, terram pede percutiendo  locum altaris construendi diuinitus significauit. Comes ergo Deum laudans, confestim truncatis lignis capellam ibi construxit. Non multo uero post, comite Ailwino  amplas possessiones concedente, S. Oswaldus infra quinquennium edificauit insigne ibidem monasterium, et anno Domini nongentesimo septuagesimo quarto solemniter dedicauit, Ednothum monachum abbatem constituit.

7. Per idem tempus auctoritate Ioannis pape Dunstanus archiepiscopus coacto generali concilio  statuit et decreto firmauit ut omnes canonici, presbyteri, diaconi, subdiaconi aut caste uiuerent, aut ecclesias quas tenebant dimitterent. Habebat autem regem Edgarum in hoc negotio fidelem adiutorem et firmum defensorem. Huius enim decreti  exsecutio Oswaldo Wigorniensi episcopo et Ethelwoldo Wintoniensi episcopo commissa est. Beatus ergo Oswaldus septem monasteria in sua diecesi, eiectis clericis insolenter uiuentibus, construxit, et monachos introduxit, et abbates eis prefecit.

8. Interea abbas Persorensis quem instituerat, nomine Fudbertus  , morigeratus et feruens religionis monastice zelator, scilicet in subditos, quod ualde in eo reprehendebatur, nimie et indiscrete seueritatis fuit. Is ad extrema perductus, et huic uite sublatus, et in feretro locatus, recepto spiritu, trepidantibus cunctis, erexit se dicens a beato Benedicto in uisionem Dei se perductum fuisse, et Deum sua peccata meritis dilectoris sui Oswaldi indulsisse, atque ad intimandam sanctitatem  eius se reuixisse asseruit. Quo dicto conticuit, et accepto uiatico Dominici corporis dimidium diem superuixit, et uitam obitu iterato finiuit.

9. In aliis enim Anglie partibus insignes ecclesias ob prefixam causam clericis euacuauit, et eas uiris monastice religionis sublimauit, quorum hec nomina sunt: Ecclesia S. Albani, S. Etheldrede uirginis in Hely, et ea que apud Beamfledam constituta honorabilis habebatur. Instituit enim in ecclesia S. Albani Elfricum abbatem  , qui ad archiepiscopatum Cantuariensem postea sublimatus fuit, in Ecclesia Elyensi Brithnotum abbatem, Beamfledensi  Ecclesie Godmannum constituit abbatem. Monasteria que edificauerat circuire, uerbo simul et opere, que salutis erant paterno quodam affectu ministrare curauit.

10. Posuit quoque in monasterio Rameseie Abbonem Floriacensem monachum, morum sanctitate preclarum, litterarum scientia excellenter instructum, qui monachos doceret, scholas regeret, et in disciplina regulari et scientia litterali prodesset. Dunstani insuper hortatu passionem B. Edmundi regis et martyris idem Abbo laudabiliter scripsit. Postea Floriacum regressus et abbas effectus a monachis  suis occiditur.

11. Cum autem monasterium in Wigornia infra  ipsam sedem episcopalem construere cepisset, in quo cum monachis conuersaretur, non longe ab opere ipso quidam lapis quadrus iacebat ad operis fabricam omnino necessarius: quem cum artifices leuare uellent, quasi radicitus terre inhesit, et nullo conatu moueri potuit. Stupor ingens omnes occupat, mandatur de negotio Patri Oswaldo: qui ueniens, et multitudinem magnam circa lapidem casso labore sudantem aspiciens, miratus est et attonitus stans, Deumque silentio deprecans, aspexit in lapide illo Aethiopem quemdam sedere, et obscenis motibus laborantes subsannando deridere. Et statim contra demonem signum crucis intorsit, et territum illum fuga sibi consulere compulit. At lapis quem octoginta mouere nequibant, a paucis hominibus  facillime leuatus in opere collocatur. Perfecta itaque ecclesia in honore B. Marie, et congregatis ibidem quibusdam monachis, clerici in sede episcopali nonnulli, spreto seculo monasticum habitum susceperunt: et ab ecclesia B. Petri ad ecclesiam B. Marie a clericis ad monachos episcopalis sedes translata est.

12. Mortuo Eboracensi archiepiscopo  , cogentibus rege Edgaro et sancto Dunstano, omniumque clericorum assensu, ad archiepiscopatum assumptus est. Et ne monachi quos instituerat, aliqua, ultra quam ferre ualerent, tentatione concuterentur, si pastorali cura destituti non haberent quo niterentur, auctoritate S. Dunstani episcopatus Wigorniensis curam una cum archiepiscopatu  sollicite  rexit.

13. Cum autem monachi Rameseie, episcopo Oswaldo in ripa stante, aquam nauigio transire uellent, nauis nimis onerata mergi cepit. Turbati monachi, et mori metuentes opem sancti pontificis implorabant. Quod uidens sanctus signum crucis edidit, et nauis ab aquarum profunditate emergens,  quasi nichil oneris ferret, ad ripam prospero lapsu euecta est.

14. Cum enim nuntiaretur ei quemdam monachum Eliensem ab opere ecclesie precipitatum subita morte occubuisse, uehementi merore turbatur; nouerat illum non usquequaque uitam duxisse felicem. Conuocatis autem Rameseie monachis rei euentum retulit, et ut pro anima defuncti Dominum studiosius orarent, admonuit. uigiliis igitur uacant, psalmis et lacrymis, et ad ianuam misericordie Redemptoris pulsant: et ecce nocte quadam episcopo orationibus insistenti idem defunctus uisibiliter apparuit, et percontatus quis esset, illum se esse pro quo Deum rogauerat respondit. At ille respirans: » Qualiter, inquit, frater, tibi fuit, uel qualiter nunc  est?---Hactenus, ait, ualde male, nunc autem ualde bene. Tuis quippe meritis et precibus a penis quibus cruciabar per angelum suum me die hesterna eripuit Dominus. Quod et tibi insinuando ueni gratias agere, et, quoniam gratiosus pro hoc et aliis iure debeas Deo existere merito, insinuare.« Quo dicto non comparuit.

15. Diecesim suam opportunis temporibus peragrans, quidquid elicere poterat in moribus suorum oculos summi Dei offendere, paterna castigatione corripere atque corrigere satagebat. Hec agentem contigit uice quadam uenisse Ripum, ubi beatus quondam Wilfridus  nobili constructo monasterio meruit sepeliri. Locus tamen ille a barbaris olim magna ex parte dirutus, latibulis tamen ferarum  fuit accommodus. Illic enim peruigil in orationibus noctu persistens, diuina reuelatione didicit ipso loco sanctorum corpora condita esse: que inuestigans cum nominibus singulorum procul dubio inueniret. Facto autem mane cum terram foderent, sanctorum corpora cum tabula hec cominente reperta sunt: Hic requiescit sanctus Wilfridus antistes Eboracensis, et reuerendi abbates Tilbertus, Botwinus, Albertus, Sigredus atque Wildenus. Reliquias autem repertas interim loco apto collocauit. Postmodum uero corpus sancti Wilfridi  in feretro decenter aptato cum reuerentia condidit, utpote quem magno Wilfrido illius loci fundatori consanguinitate iunctum nouerat. Corpus namque maioris Wilfridi a S. Odone Cantuariensi archiepiscopo  dudum translatum fuerat. Locatis itaque in feretro reliquiis, Wigorniam cum magno honore transmisit.

16. uir quidam potens ualida febre correptus, per nuntium uiro Dei se infirmari insinuauit. At ille benedicens panem, eique transmittens, ut cum fide sanitatis consequende comederet iussit. Quod  cum fecisset, perfecte saluti se restitutum sensit. Sedens autem ad mensam episcopus et panem benedicens, et considentibus distribuens, forte micas decidentes sorex superueniens auido morsu colligere cepit, et statim suffocatus periit, et quod in ore uorauerat, nullatenus euomere quibat. Et ne sue laudi quiuis hoc ascriberet, exanimem bestiam a conspectu intuentium abiici uir sanctus iussit.

17. Monachus quidam post balneum, in loco ubi episcopus frequentius sedere consueuerat, somnum capere cepit. Et ecce astant illic plures spiritus teterrimi, et ab eo districta examinatione perquirunt, cur in loco tanti pontificis quiescere non timeret; ipsum inuadunt, torquent, laniant, hac et illac trahunt; ab imo sursum rapientes, desursum  ad ima deiicientes, horrido tandem clamore uociferans, quid sibi contigerat, omnibus palam enarrauit.

18. Singulis diebus, preter alios, quos quotidie innumeros alebat, duodecim pauperum pedes abluere, deosculando crine et linteo tergere, manibus aquam fundere, denarios prebere, cibum et potum apposita mensa ministrare, in Pascha uestibus nouis indutos, per aliquot dies in curia sua secum habere consueuit. Nulla eum infirmitas corporis ab istis retardabat; sed quo se corpore sentiebat debiliorem, eo sibi ad seruiendum eis uim ualidiorem ingessit.

19. Die quadam cum suis oratorium egressus, et sub ere stans, acies oculorum celo intentissime fixit, Christum ad quem anhelabat pio corde et  ore intentius orans. Nec erecta lumina, ut fit, cito deflexit; sed quasi aliquid noui ac delectabile contemplaretur, ubi ea fixerat, diutissime fixa tenebat. Sciscitatus autem quid uidisset, ait: »Considero quo tendo, et cras, uobis et me tacente, res ipsa notabit. Salus etenim eterna, pro qua huc usque laboraui in terra, instat, nec ante transibit crastina dies, quam me in eam Dominus meus, sicut pollicitus est, introducat.« Et regressus in oratorium, conuocatis fratribus, hortatur eos impendere sibi ministerium sacre unctionis  cum uiatico Dominici corporis.

20. Nocte sequenti, languoris sui oblitus, ecclesiam intrans officium expleuit, et residuum noctis spatium diuinis laudibus expendit. Mane autem  solito more, linteo precinctus pedes pauperum lauit, et osculans eos et tergens, quindecim psalmis, quos inter ipsum ministerium psallere solebat, decantatis, subiunxit: Gloria Patri et Filio et Spiritui sancto. Et cum pauperes solitas gratias assurgentes exsoluissent, ipse dicendo et Spiritui sancto, ante pauperum pedes in manus Christi spiritum  emisit Cumque ad ecclesiam quam erexerat deferretur  corpus eius, niuea columba de celo descendens, expansis alis lento uolatu protegere corpus antistitis uisa est. Igneam quoque spheram instar scuti de celo lapsam super feretrum intuebantur. Deposito autem coram altari corpore sancto, uisio que apparuit quasi locum designans sepulture, in australem ecclesie plagam prope altare diuertit, et ab oculis intuentium euanuit. Ailwinus  uero comes post obitum sancti uiri nimia cordis angustia et dolore pressus, uniuerse carnis uiam ingrediens Rameseie cenobio sepultus est.

21. Cum autem S. Oswaldus in iuuentute sua in cenobio Floriacensi uitam monasticam in omni duceret sanctitate, iuxta locum in quo orare solebat, erat crypta quedam, pre foribus cuius duodecim  pauperes conuersantes, quotidianum uictum a ministerio percipiebant, de quibus uiro Dei sacras hostias offerenti unus ministrare solebat. Quadam enim die dum sanctus post Euangelium oculis in celum erectis orationem premitteret, uidit minister eius reuerendi uultus personam candidissimum panem, sed quantitate modicum, inter manus, quas usque ad caput suum porrectas habebat, digno cum honore tenentem: et licet nimio terrore perterritus obstupuisset, sustinuit tamen, nec subitam arripere fugam uoluit. uerum cum eumdem panem secundum sacerdotis in missa processum paulatim crescere ac insolite magnitudinis crescendo fieri conspexit; ultra residere non ausus, extra ostium fuga lapsus est. Remansit itaque presbyter solus, et qui uidebatur  in dextra stans angelus eius. Minister uero per uices ostio caput ingerebat, et quid circa altare gereretur, trepidus explorabat. Cumque Dei seruus, Per omnia secula seculorum, et alia diceret, nec ullatenus respondere auderet, audiuit angelum ad singula respondentem et obsequium ei deferentem. Peracta autem missa minister introspiciens, et angelum non uidens, trepidus ad uirum Dei accessit, et causam fuge sue ei exposuit, sciscitans ab eo utrum et ipse angelum uidisset. At ille: »Bene, inquit, uidi et que dicis audiui; sed benedictum sit nomen Dei omnipotentis; quia, licet a te sim relictus, in sacro tamen Dei mysterio non sum ab eo desertus.« Interdixit enim ei modis quibus potuit, ne,  dum uiueret, cuiquam rem illam innotesceret. Obiit autem S. Oswaldus anno gratie nongentesimo nonagesimo secundo, et episcopatus sui trigesimo  , pridie Kalendas Martii.

22. Post obitum uero eius anno duodecimo, Aldulfus  Eboracensis archiepiscopus reuelatione diuina admonitus Wigorniam, ubi S. Oswaldus sepulturam elegerat, properans, ossa sancti antistitis de terra leuauit, et in scrinio cum maximo honore  collocauit. Aqua uero cum qua ossa lauata sunt, cecis uisum, surdis auditum, claudis gressum, et quibuscunque debilibus sanitatem restituit. uestimenta enim omnia integra et illibata in sepulcro odore suauissimo fragrantia reperta sunt.

23. Monachus quidam Rameseie cancri ulcere in maxilla ita percussus erat, ut consumpta cute et carne nuda mandibula, nudi dentes cum gingiuis apparerent. Hic in festo S. Oswaldi de scypho, in quo idem sanctus bibere solebat, cum magna deuotione et fide bibens, et sumpto potu uas uacuum tabescenti maxille statim apposuit, et strictius iunxit; et amoto post modicum a maxilla uasculo ita totius morbi sanies atque putredo uasi adhesit, ut redintegrata a languore maxilla nullum preteriti mali  indicium deprehendi posset in illa. In testimonium autem tanti miraculi et uirtutis Dei, maxilla illa paulo semper rubicundior erat altera.

24. Quidam mutus ab infantia in quadam S. Oswaldi festiuitate uidit quemdam sibi ignotum reuerendi uultus hominem, decora canitie fulgidum, sacerdotali ueste amictum, baculum manu gestantem, quasi a loco sepulcri sancti episcopi ad se properantem: cui coram se transeunti dum caput humiliter inclinaret, ipse leuato baculo eum in collo percussit et disparuit. Ad quem ictum ille territus, illico magna coagulati sanguinis massa ex ore illius in terram cadente, clamare cepit: »Succurrite, queso, succurrite, et ne sanguine meo ecclesia Domini  uioletur, hinc me festinanter eiicite.« Eductus  extra ecclesiam ubertim sanguinem emisit, et modum sue curationis circumstantes edocuit.

25. uoraci flamma urbem Wigornie uice quadam conflagrante, mox ut ad feretrum sancti flamma accessit, ignis elanguit, nec ulterius aliquid assumpturus in se defecit. Stabat enim pauperis cuiusdam domus arundine tecta, a sui medio integra et sana altera eius medietate, quasi ad perpendiculum a summo usque in terram conflagrata.

26. Alio in tempore memorata ardente urbe, cum monachi feretrum sancti ad uillam deferrent, occurrit quidam qui nuper domum pulchram edificauerat, et exclamans dixit: »O sancte Pater et pastor Oswalde, ecce domum meam uoracibus flammis obnoxiam tibi dono, et iure perpetuo possidendam sub  tuo dominio pono; tu eam, si placet, a presenti periculo liberare digneris.« Introducto itaque in domum illam feretro ex domo uicina igne penitus consumpta, aula Patri Oswaldo commendata nec ab igne contingi potuit, nec ullum uestigium ignis in ea resedit.

27. Seua pestilentia Wigorniensem prouinciam uice quadam depopulans, uiros ac mulieres, iuuenes et paruulos interitu repentino inuoluit. Ambulantes quandoque aut stantes subito cadebant, et impenitentes inconfessi exspirabant. Monachi uero cum feretro sancti antistitis per circuitum urbis litanias cantantes pro salute populi deuote supplicabant: et ecce confestim pestilentia tota non solum Wigorniam penitus reliquit, sed et uillas circumiacentes, de quibus  incole opem sancti implorantes aduenerant.





ANNO DOMINI MLXXXI.
EUSEBIUS BRUNO ANDEGAuENSIS EPISCOPUS.





NOTITIA HISTORICA IN BRUNONEM.


 Eusebius Bruno suffectus est Andegauensis Ecclesie pontifex anno 1047, uI Decemb. ex Chronic. uindocin., quo anno edem B. Martini de Bello Prato consecrat, ut aiunt tabule S. Laudi. Concilio Remensi interfuit 1149, tuncque donationi ecclesie Omnium Sanctorum a Goffrido Martello monachis uindocinensibus facte subscripsit: circiter uero an. 1033 transegit cum abbate Frederico Salmusiensi, pro ecclesiis territorii S. Florentii ueteris; paulo post astitit inaugurationi basilice S. Ioannis Angeriacensis in Santonibus 1058, nominaturque in charta Goffridi comitis qua cessit Maiori monasterio montem Hidulphi 1059. Anno 1062 II Nonas Aprilis dicauit monasterium nouum Andegaui, et in notitia uindocinensis abbatie S. Trinitatis de ecclesia uetuli Campi data apud Credonum castrum 1067, pontificatus sui designat annum decimum nonum:  chirographo postea firmauit 1074, mense Augusto, membranam uindocinensis abbatie, et 1077 instrumentum Goffridi comitis scriptum apud Calmontem pro ecclesia collegiata Faye: hoc eodem anno pactum iniit cum monachis S. Albini de pensionibus ecclesiarum que ab ipsis pendebant. Idem Eusebius edem B. Mauritii per B. Castriguntherii dominum manu laica possessam redemit, ac tulit sententiam inter Gofridum cantorem et Marbodum scholasticum ecclesie Andegauensis, postea Redonensem presulem, 1081, quo anno diem ultimum clausit 27 Aug., ut notat Chronicon uindocinense et charta S. Martini Turonensis fidelem Dei uirum clericalis ordinis amicum appellat. Iste Eusebius fuit notatus praue opinionis de sacramento altaris, qua etiam infamatus hoc tempore heresiarcha Berengarius, archidiaconus Andegauensis et archiclauis, qui adolescens  Fulberti presulis doctissimi auditor in academia Carnotensi, in errorem lapsus, negabat ueritatem corporis Christi in Eucaristia, affirmare ausus umbram et figuram esse tantum corporis Dominici, quod liberius ut promulgaret, aiunt Brunonem Andegauensem antistitem in suum errorem perduxisse. Damnatus ergo in synodis Romana, uercellensi, et Turonensi ubi heresim iurauit, rursus eam propugnare arroganter molitus est, ac toties relapsus, penitens tandem eam abiurauit. Anno 1060 de eo sic chronicon Turonense; »Clarebat Berengarius grammaticus Andegauensis archidiaconus et thesaurarius, necnon magister scholarum et camerarius S. Martini, in grammatica et philosophia clarissimus et in neomantia peritissimus, a Roma discedens Turonis uenit, ibique in insula que S. Cosme dicitur, seculi pompis abrenuntians, fide per uiginti octo annos assidue Domino militauit, aliique plures canonici B. Martini  sancto Spiritu, nec non salutari eius admonitione mutatis uestibus, sese ad illam insulam contulerunt.« Tandem mortuus est die Epiphanie nonagenarius 1088, ac Turonis in claustro S. Martini parte leua sepultus cui epitaphium scripsit Hildebertus postea episcopus Cenomanensis, magne eruditionis et sanctitatis inter presules Gallicanos, laudatus etiam hocce enconomio a Baldrico Burguliensi abbate in carminibus historicis.

Tota Latinorum fucundia marcida floret,
Dum Berengario Turoni uiguere magistro.
Porro Latinorum facundia florida marcet,
Inuida sors Turonis ubi tantum lumen ademit
Clauditur in Iano tibi, doctor, ianua uite,
uel magis in Iano patuit tibi ianua uite.
 En tua, magne senex, iacet hoc sub fornice gleba
Ad reditum proprie suspirans conditionis,
Promittatque licet ueniam tibi spes meritorum,
Hanc tamen acceleret, lector, pia uota uouendo.

Eusebius igitur insimulatus affatu nimio Berengarii, eius heresi si non adhesisse omnino, saltem indormiisse negligenter creditus est, donec pestilentissimam heresim, quam exstinguere nascentem potuerat, epistola tandem ad heresiarcham scripta tentauit abolere, et famam suam purgare; quam primus e membranis ms. eruit, et in publicum euulgauit dom. cl. Menardus Andegauensis. Lege notas eruditionis plenas Ioannis Picardi ad librum sancti Anselmi Cantuariensis de sacramento altaris. Unde facile colliges deceptos fuisse eos qui epistolam contra Brunonem episcopum Andegauensem, et Berengarium tribuunt Durando episcopo Leodiensi; que auctori suo legitimo restituenda est, Deoduino item episcopo Leodiensi, errore nato ex littera D singulari,  utriusque nominis initiali, quod non aduertit ualerius Andreas in Bibliotheca Belgica, et Historie ecclesiastice parentem illustrissimum fugit, eam epistolam nomine Durandi ad annum Christi 1035 referentem, que etiam habetur tom. III Bibliothece Patrum, in qua auctores editi tom. uI, qui contra Berengarium scripserunt, Lanfrancus Cantuariensis, Adelmannus Brixiensis, Algerus Corbiensis et Guitmundus Auersanus; qua de re quoque consulendum est Sigeberti Chronicon ad ann. 1051. Legendus etiam uincentius, lib. XXu, cap. 30, et ex eo sanctus Antoninus, tit. 16, cap. 1; Bellarminus, tom. II, lib. I De Eucaristia, cap. 1, et lib, III, cap. 8; Baron., anno 1088, ubi de morte Berengarii agitur, et de epitaphio seu epicedio quod Hildebertus amico Berengario apposuit.





EUSEBII BRUNONIS EPISTOLA AD BERENGARIUM MAGISTRUM De sacramento Eucaristie.


 Fratri et sincere dilectionis cultu amplectendo consacerdoti B. E. salutem.

Scripsistis ad uos peruenisse relatu credibilium testium Gaufridum Martini summa ope et preconio publico ineptie atque insanie Lanfranci suffragari, et quibusdam interpositis obtestati estis, ut uos et ipsum sub iudice audiri faciam, in libro B. Ambrosii De sacramentis. Super quod quid responsi, quidue consilii mihi uobis, que  habeam, patienter equanimiterque aduertite. ueritatis asserende an fame querende gratia, nescio, Deus scit, hec orta motaque questio, postquam Romani orbis maximam pene partem peragrauit, ad ultimum nos cum infami longinquorum et uicinorum redargutione acerrime pulsauit. Contra quod, quamuis humili hebetique meo sed et doctorum et me meliorum  consilio tale responsionis elegi temperamentum quod a ueritatis tramite nullo erroris diuerticulo deuiaret, et uniuersalis Ecclesie sublimioribus et dignitate et eruditione personis, super hac re commotis offensionis scandalum iure incutere minime deberet, quod et simpliciores fide attingere ineuitabiliter oporteret, et eruditiores quosque fastu aliquo transcendere non liceret. Quod quidem relictis turbulentis disputationum riuulis de ipso ueritatis fonte sincerissima abundantia perfluenti, et singulari singularitate salubri, et nobis ipsis necessarium ducimus haurire, et omnibus quibus placeret nobiscum proponere, quod est: Dominus iehsu pridie quam pateretur, accipiens panem in sanctas ac uenerabiles manus suas, eleuatis oculis in celum, benedixit, fregit, dedit discipulis, dicens: Accipite et manducate  ex hoc omnes: hoc est enim corpus meum. Simili modo accipiens preclarum calicem, item gratias agens benedixit, deditque discipulis suis, dicens: Accipite et bibite ex eo omnes; hic est enim calix sanguinis mei, noui et eterni testamenti, mysterium fidei, quod pro uobis et pro multis effundetur in remissionem peccatorum. Hec quotiescunque feceritis in mei memoriam facietis. Huius uerbi, per quod omnia facta sunt, uirtute et effectu panem post consecrantis in hec uerba sacerdotis sacrationem, uerum corpus Christi, et uinum eodem modo uerum sanguinem esse credimus et confitemur. Quod si quis hoc qualiter fieri possit inquirat, non ei secundum nature ordinem, sed secundum Dei omnipotentiam respondemus: Et hoc et omnia  quecunque uoluit fecit Deus in celo et in terra, in mari et in omnibus abyssis. Neque enim qualiter secundum nature ordinem uerbum Deus, in principio apud Deum, de Spiritu sancto et uirgine concipi, et quomodo post resurrectionem uerum corpus Domini Iesu ad discipulos clausis ianuis intromitti et palpari potuit, quelibet uerborum affluentia disserere potest, et tamen secundum Dei omnipotentiam in ueritate facta esse firmissime et fidelissime credi necessarium est. Si uero aliquis qui de hac re Patres doctoresque nostri senserint quidue scriptum reliquerint a nobis requisierit, ad eorum libros, si ad hoc idoneus est, eum mittimus, ut quid ibi inuenerit diligenter legat, pure intelligat, et quod accommodatius euangelice ueritati senserit, cum gratiarum  actione et studio fraterne concordie sibi eligat. Porro nos non Patrum scripta contemnentes, sed nec illa qua Euangelium legentes  eorum sententiis, salua que eis debetur reuerentia in tante rei disceptatione abstinemus, ne si Patrum sensa aut aliquo euentu deprauata,  aut a nobis non bene intellecta, aut non plene inquisita inconuenienter protulerimus, scandalum illud, quod tantopere fugimus, incurramus, et cum unus de pusillis Christi scandalizator mole asinaria ad collum suspendio et in profundum maris precipitio iudicetur dignus, nos totius Ecclesie scandalum iure meritoque exhorrescimus, nec timere ob hoc nos frustra periclitari dissimulamus, cum salubriter et cum quiete pacis Christiane contenti uiuere possimus sacrosanctorum illorum uerborum Christi, que superius posita sunt, simplici compendio et sufficienti sancte fidei firmitate, quantum nos sentimus et multos nobis satis superiores uiros sentire cognoscimus. Hoc consilio querimonia, que in presentia Domini Geraldi, tunc legati apud  Turonum, emersit, sedata est. Hoc consilio eodem tumultus qui in audientia domini Eldebrarini in eadem ciuitate efferbuit sopitus est; hac ueridica confessione exactioni principis huius nostri, in capellula cuius in uestra epistola mentionem fecistis, satisfactum est, et rediuiua pestis, que nescio quorum improbitate exagitata caput extulerat, domini Bisonticensis archiepiscopi et eruditorum qui adfuerunt auctoritate calcata est. Ac nullam aliam de hac re disputationem uel controuersiam, nec accusatores, nec defensores, nec testes, nec iudices, nec causidicos, nec auditores, me querere, procurare, congregare aliquando sciatis. Omnibus uero pro hac re, me uolente, quod si parum  est, quamuis paruipendatur, contradicente conuentum publicum aggregare uolentibus, consensum non tribuam, confluentibus humilitatis mee personam subtraham, confligentibus audientiam, perseuerantibus communionem, est enim causa ter prouincie nostre iudicio terminata, quarto sedis apostolice synodi sententia exstincta. ualete E.  .




ANNO DOMINI MLXXXII.
GEBUINUS LUGDUNENSIS ARCHIEPISCOPUS.





NOTITIA HISTORICA.


 Gebuinus, qui et Gibuinus, imo et Geboinus dictus est, ac successu temporis mutata prima nominis littera in I. eiusdem soni, Iebuinus appellatus est, ut uidere est in antiquo Lugdunensium presulum indice relato in antiquitatibus insule Barbare. Denique per apocopen unius littere Iubinus nuncupatus, ut uidere est in Missalibus, Breuiariisque ad usum Lugdunensis Ecclesie, ex hoc uero postremo nomine manauit Gallicum saint Iubin quo a uulgo designatur. Fuit Hugonis III comitis Diuionensis filius, fuit et postea Lingonensis archidiaconus. Eius ad episcopatum electionem sic refert Chronicon uirdunense: »In synodo Heduensi quam anno 1077 tenuit Hugo Diensis episcopus et legatus apostolicus,  quinta die, quia Lugdunensis sedes, Humberto Simoniaco expulso et in locis Iurensibus monacho facto, uacabat antistite, totius concilii assensu electus Gebuinus archidiaconus, uir morum probitate uenustus. Id egre tulit Lingonensis presul, conquestus quod Patres dextrum sibi oculum eruissent, cui suum abstulissent archidiaconum, uirum in ecclesiasticis et secularibus negotiis pernecessarium, in quo suum ipsius consilium, totiusque diecesis solatium residebat: sed preualuit concors sententia concilii, quia sic erat prefinitum et placitum in oculis Domini. Nec mora, uno die, id est Dominico Xu Kal. Octobr., Hedue summa omnium exsultatione et tripudio a legato consecratus est. Nec id tantum, sed statim pallium pro eo postulauit Hugo, his uerbis:  »Summopere poscimus ut per dominum ualentinum episcopum pallium nobis mittatis ad confirmandam ordinationem religiosissimi Lugdunensis Ecclesie archiepiscopi contra oblatrantes hereticos, et de regis indignatione aduersus ordinationem Dei carnaliter gloriantes; ipse enim postpositis omnibus incommodis et periculis penurie atque itineris sanctitatis uestre conspectui deuotissime se presentaret, si Ecclesia illi commissa tandiu languida et pastoris solatio destituta, quoquo modo absentiam eius sine magno detrimento pati potuisset. ualentino episcopo precipite . . . . . quatenus circa festum sancti Ioannis Baptiste, prout nos cum eo condiximus, ecclesia sua ad celebrandum officium illum accipiat, quia ualde opportunus uidetur ad oppugnandam  prouincialium arrogantiam.« Nihil negauit pontifex, tot preclaris noui antistitis dotibus commotus.

Anno 1078 memoratur in charta Widelini Forensis comitis Sauiniacensi cenobio nonnulla concedentis; sic enim in ea temporis nota inscribitur: »Domino Henrico Iu Augusto bellum cum Rodulpho rege gerente, sanctoque papa Hildebrando in apostolico solio residente, atque archiepiscopatu Lugdunensi sub regimine domini Gebuini quiescente: domino etiam Dalmatio Sauiniensis baculum tenente . . . . . mense Maio feria 2, et Xu  anno Domini 1078, indict. I concurrente uI, epacta Iu.« Eodem anno seu potius sequenti iuxta hodiernum  anni inchoandi modum, Petrus Albanensis episcopus, Romane Ecclesie cardinalis, et pape legatus in partibus Burgundie, episcopo Matisconensi Landrico, et Gebuino archiepiscopo Lugdunensi significat se ex parte domni pape eos excommunicaturum, nisi a molestiis quas Cluniacensibus monachis inferunt, abstineant. »Actum Anse apud S. Bernardum, uIII Februar., indict. II.« Circa hoc ipsum tempus Gebuinus uidetur Romam cum nonnullis ex suis canonicis petiisse; id enim significat Gregorius epistola 36, lib. uI, ex qua patet tunc regularem, communem ac peculii expertem uitam duxisse cathedralis ecclesie canonicos: enim uero cum a Landrico Matisconensi episcopo, facto ad hanc causam  pontificis cognitore anathemate perculsi fuissent, quia communia Ecclesie bona inter se partiti fuerant, ut priuatim uiuerint; cumque nonnulli Romam profecti fuissent ut et absolutionem et benedictionem impetrarent, hanc non tantum non concessit pontifex, imo apostolica auctoritate precepit, ut qui sic acquisierant omnino dimitterent, uolens ut nobilitatem, qua inter omnes Gallicanas Ecclesias Lugdunensis resplenduit in religionis exemplo, nunc quoque uigilanter custodiat; ut et gloriam quam hactenus pre ceteris illis habuit in dignitate, nunc augere incipiat in forma religionis. An. 1080. ab Hugone abbate Cluniacensi rogatus fauit electioni Walterii Cabilonensis episcopi; Ecclesie Sauiniacensi dedit basilicam S. Marie de Io . . . . apud Lugdunum in  curia S. Nicetii, ipso pontifice ibi iacente in egritudine. Certe calculo laborauit et acutos morbi illius paroxysmos tanta patientia pertulit, ut, in uirtutis premium illius curandi uim maximam habere predicetur, et ea ratione a Lugdunensibus et finitimis inuocetur. In ueteri Lugdunensis Ecclesie Martyrologio uite ipsius terminus consignatur decimo octauo Aprilis. In Necrol. S. Benigni Diuion. legitur: »Xu Kal. Maii depositio D. Gibuini archiep. Lugdun.« Iacet in ecclesia S. Irenei. Eius tumulo superpositum est altare Deo sub ipsius nomine consecratum, et uti sanctus in sua Ecclesia colitur.

Ad annum eius obitus quod spectat, in antiquis monumentis non exprimitur. Dominus de Lamure  eius uitam ad annum usque 1087 exeuntem protendit, et protendendam probat ex ueteri ms. cenobii Sauiniacensis, in quo ueteres illius tabule continentur, et tres charte referuntur, in quibus Gebuini adhuc uiuentis mentio fit annis 1086 et 1087. Prima continetur codicis folio 123 sub hoc titulo: De ecclesia S. Marie de Diniciaco . . . et ecclesiam de Comiaco . . . nec non et capellam de Montelardo . . . Hoc donum laudauit archiepiscopus Gebuinus in choro Lugdunensis ecclesie, teste Landrico Matisconensi episcopo, Bladino decano, etc. . . Actum in capitulo Sauiniacensi sexto nonas Februarii, sexto et decimo quinto, indict. nona, epacta tertia, cyclo decimo nono, regnante Henrico in Burgundia. Scripta manu Stephani uicccancellarii anno Dom. 1086 secunda  exstat codicis citati fol. 122 quo Agna cum filiis suis dat S. Martino Sauiniensi pro filio suo Lenchone quem tradit ordini monastico in eodem loco, dimidiam partem de ecclesia S. Ioannis de Dnerna cum decimis et appendiciis suis. Actum pago Lugduni cenobio Sauiniaco, laudante archiepiscopo Gebuino, mense Iunio, feria quarta, luna quinta, regnante Philippo in Francia, Henrico in Burgundia, anno incarn. Domini millesimo octogesimo septimo, ind. decimo. Tertia iacet ibidem, eodemque fol. Ea S. Sauiniensi Ecclesie. . . . . ubi D. Iterius secundus abbas preesse uidetur, Ermengardis bona dat pro sua sepultura, ecclesiam S. uerani in Graziaco. Actum pago Lugdunensi, cenobio  Sauiniacensi cum laude archiepiscopi Gebuini, anno Domini incarnationis millesimo octogesimo septimo, indict. septima, mense Iunio, feria quarta, luna quinta, regnante Philippo rege in Francia, Henrico in Burgundia. Hec quidem ualidissima uidentur, imo indubia, si bene exscripsit D. de Lamure; si autographa sunt instrumenta que exhibet, non uero transsumpta. Hereo tamen, imo in contrariam sententiam, ui ueritatis abreptus ire cogor non esse autographa que refert instrumenta, uel inde probabilissimum sit quod cum innumeris aliis in uno eodemque codice continentur, que nisi ab uno eodemque exscriptore exarari nequaquam potuerunt. Atque adeo uel oscitantia uel inscitia amanuensis error potuit irrepere; uel deluso exscriptoris aspectu  ebronice note corrumpi potuere; et corruptas reipsa fuisse inde patet, quod in chartis anni 1087, indictionem decimam altera, altera septimam cum eo anno coniungat. Inde iterum quod in prima dies assignetur sextus ante Nonas Februarii, qui talis nunquam exstitit hoc mense. Inde demum quod nec genuinum, nec intelligibile quod habet prima charta: Actum uI Februarii, sexto et decimo quinto. Aliunde uero, si quid in eiusmodi rebus historicis constare potest, Hugonem Gebuini locum ante annum 1087, imo et ante 1086 obtinuisse demonstratur. Argumenta referre necesse est; non quidem omnia sed precipua.

Primum dicitur a S. Anselmo Lucensi episcopo, qui in epistola scripta Pontio, ex Case Dei monacho,  abbati Fraxinensi, quam refert Mabillon, mentionem facit uenerabilis Patris Hugonis Lugdunensis archiepiscopi, et ad cuius calcem iubet suo nomine salutari domnum Lugdunensem archiepiscopum. Cum ergo in eiusdem Anselmi uita ab uno ex sue ecclesie canonicis scripta, dicatur: Anno incarnationis Domini nostri I. C. 1086, episcopatus uero sui anno XIII, indict. IX, obdormiuit in Domino Xu Kal. Aprilis; constat ante hunc annum Lugduni presulem fuisse Hugonem. Secundum suppeditat Gregorius uII papa; sic enim epist. 19, lib. IX, inscribit: »Gregorius episcopus, seruus seruorum Dei, dilecto in Christo fratri II. . . . Lugdunensi archiepiscopo II. . . .« Ille non potest alius esse ab Hugone Gebuini  successore, tum quia H prima est illius nominis littera; tum quia is cui scribit, Romane sedis legatus erat, ut ex contecta patet, quam dignitatem nunquam habuit Gebuinus. Sed et epistola 32 eiusdem libri data est uenerabili Lugdunensi archiepiscopo, ac simul sedis apostolice legato, ut cuilibet eam legenti palam est. Porro constat obiisse Gregorium papam anno 1085, die 25 Maii. Ergo iam antea Lugdunensem sedem occupabat Hugo.

Tertium illudque inuictum habemus ex uita eiusdem Gregorii uII, ab auctore synchrono, Paulo scilicet Bernrediensi conscripta, in qua hec leguntur: Rogatus  ut in tanta fidelium perturbatione sibi successorem designaret . . . . . . trium edidit optionem, uidelicet  Desiderii cardinalis et abbatis cenobii Cassinensis, atque reuerendissimorum episcoporum Ottonis Ostiensis, et Hugonis Lugdunensis. Additurque: uerum quia . . . sua lustrans gubernacula procul aberat, suasit eligi uicinum Desiderium. Idem confirmatur ex uita Desiderii, seu uictoris III, in qua hec leguntur: Anno Dom. incarnat. 1085, indict. uIII, Gregorius uII interrogatus ante diem tertium obitus sui ab episcopis et cardinalibus qui tunc una cum Desiderio presentes erant, quid post suum obitum de Romane sedis ordinatione iuberet, respondit ut, si unquam aliquo modo possent, eumdem Desiderium ad hoc officium promouerent; si uero hunc nullatenus flectere ad ista ualerent, aut archiepiscopum Lugdunensem Ugonem, aut Ottonem Ostiensem,  aut Lucensem episcopum, quem prius ex his habere possent, in papam eligere post obitum suum quantocius festinarent. Hec adeo clara sunt et expressa, ut ab iis recedere uix possibile uideatur. Hinc Bollandiani  in append. ad diem 25 Maii tom. u eiusdem mensis part. I, pag. 1951, aiunt eum obiisse 1082, 16 Aprilis, uel, ut alii uolunt, 17 Maii.





GEBUINI LUGDUNENSIS ARCHIEPISCOPI EPISTOLA AD RODULPHUM TURONENSEM.


 G. Lugdunensis Ecclesie presbyter indignus eximio Patri et specialiter colendo + R. Turonice sedis archiepiscopo cum grege sibi commisso eterne beatitudinis gloriam.

O quam bona et quam sublimis est humilitas, que potentes elatos de sede superbie deiicit, et pauperes humiles de stercore erigit ! Ipsius est enim tanta potestas, ut per ipsam de labore ad requiem, de morte ad uitam, de penis ad gloriam transire debeamus. Ipsa est per quam fortes deprimuntur, humiles exaltantur, humilitate profecto Deus super omnia manens de forti armato nobiliter triumphauit, et de mundo, quem captiuum tenebat, exclusit humilitas Dei, propter quod »exaltauit illum Deus, et dedit illi nomen, quod est super  omne nomen .« Hac itaque uirtute uestram benignitatem plenam esse reperimus, cum sancte mee Lugdunensi Ecclesie more predecessorum uestrorum tam humillima deuotione, tam caritatiua supplicatione humilitatis ac totius obedientie obsequium reddere non dedignamini. Unde quatenus penset magnitudo uestre discretionis, cum quanta dulcedine, cum quanto caritatis feruore humilitatem uestram diligamus, certi quod nos a uobis diligi scimus: quia Scriptura dicit: Amat anima amantem se. Preterea sciat dilectio uestra quod cum tanta dulcedine uos amamus, ut si uestra postularet necessitas, qua dilectione Apostolus pro Galatis oculos dare profitetur, eadem nos oculos nostros pro uobis eruere, et pro uobis dare non dubitaremus.  Nam ubi humilitatem matri uestre ostenditis, quid aliud hoc faciendo agitur, nisi ut uos ex debito  nostri, et nos ex caritate uestri efficiamur? Unde tanto magis ac magis uestra apud pium Redemptorem erit uberior, quanto magis humilitatem per quam cunctorum fratrum concordia, et sancte uniuerse Ecclesie unitas custoditur, retinere studueritis. De caritate igitur uestra, sicut reuera de carissimo amico confidentes, aures pietatis uestre fiducialiter pulsare non dubitamus, procul dubio credentes quod minime patiamini nos contristari, maxime in tali re, unde anima uestra multum poterit adiuuari. Est enim uobis abbatia quedam Sabiniacus nomine, locus ab antiquo nobilissimus, antiquam Deo gratias adhuc seruans nobilitatem, qui suo iam diu est orbatus pastore, pro quo rogo ego, rogat Ecclesia Lugdunensis, pro quo huc ad  uos imploraturus uenissem, nisi quod tot ac tantis infirmitatibus premor, ut non dicam me ad uos ire, sed respirare uix licet. Nunc igitur, quia presentia corporali uobiscum esse nequeo, Spiritu autem uobiscum semper maneo, deprecor ut in uno spiritu congregati domnum + B., Maioris monasterii abbatem, cum multa dulcedine ex nostra parte et uestra, monendo, deprecando exoretis, quatenus mihi suo dilecto, et desolatis fratribus misericordiam suam poscentibus, consulere non differat. Mittat Patrem, mittat pastorem, qui cum tanta cautela gregem suum custodiat, ne antiquo hosti ex aliqua parte aditus pateat, per quem ad ipsum gregem unquam irrumpere ualeat. ualete. Omnipotens Deus uitam uestram per multorum annorum curricula extendat,  et post longa tempora in celestis uos patrie mensa suscipiat. Item ualete, mandatis insistite.




ANNO DOMINI MLXXXII.
GALTERIUS COGNOMENTO SAuEYR MELDENSIS EPISCOPUS.





NOTITIA HISTORICA.


 Galterius, dictus Saueyr, id est Sapiens, quod disposuerat Bernerus predecessor, at morte preuentus adimplere nequiuerat, fratribus cenobii Lacellensis duo altaria donauit in uillis Lacella et uaira Iu Kalendas Aprilis 1045, Henrici regis anno XuI, cuius placito pro monachis S. Medardi aduersus Robertum Cociacensem subscripsit anno 1047, eiusdemque diplomatibus pro cella sancti Aigulfi cenobio Sancti Petri Trecensis unienda, et pro canonicis Carnotensibus anno 1048. Eodem anno astitit concilio Siluanectensi, ubi restitutum et confirmatum Sancto Medardo Castellum de uico. Ab Henrico rege cum Wascelino de Chalinaco missus fuit anno 1050 in Russiam, ut Annam, regis Gerisclonis filiam, peteret in uxorem Henrici ipsius  post prioris obitum, quod Russie rex gratanter accepit. Detectioni corporum sanctorum martyrum Dionysii et sociorum eius in ede Sandionysiana adfuit anno 1053. Sacro Philippi I regis anno 1059 interfuit, eodemque synodo Romane, ubi definita querela monachorum Sancti Albini aduersus uindocinenses, uno ex arbitris Galterio. Subscripsit diplomati Henrici I regis pro restauratione Sancti Martini a Campis anno 1060. Memoratur in preceptis Philippi regis an. 1064 pro monachis Sancti Petri Senonensis, et 1066 pro cenobio Sancti Nicasii. Interfuit dedicationi ecclesie Sancti Martini Campensis, et subscripsit diplomati Philippi regis pro eadem ecclesia anno 1067; eodemque anno litteris  eiusdem uillani de la Chapelaude S. Dionysio donatam confirmantis. In concilio Burdegalensi anno 1068 lecte sunt eius littere quibus testabatur causam de cella Credonensi in synodo Romana secundum uendocinenses aduersus monachos Sancti Albini a Nicolao papa fuisse definitam. Dedicationi Sancti Quintini Bellouacensis astitit anno 1069. Subscripsit instrumento Gaufridi Parisiensis episcopi pro monachis S. Germani a Pratis anno 1070; diplomati  Philippi regis anno 1071 in concilio Senonensi confirmantis donatam ecclesiam Sancti Andree ab Hugone Trecensi ascetis Cellensibus, eodemque anno precepto Burchardi, Corbeliensis comitis, pro ecclesia S. Exuperii. Inter concilii Parisiensis, anno 1071 habiti, Patres annumeratus subscripsit diplomati Philippi regis omnia bona Ecclesie Compendiensis confirmantis. Concilio Senonensi adfuit anno 1080, eodemque Meldensi, in quo S. Arnulfus creatus es Suessionensis episcopus, amoto Ursione, et Lambertus Morinensis excommunicatus. Terram Morissarti Gauterio abbati et monachis Pontisarensibus circa id tempus approbauit. Subscripsit iudicio a Philippo rege lato apud Pisciacum die 6 Ianuarii anno 1082 in gratiam monachorum Sancti Germani  aduersus Hugonem militem, cognomento Stauellum. Sigillum quoque apposuit suum charte Richeris archiepiscopi Senonensis ecclesiam Sancti Baldi monasterio Sancti Remigii eiusdem urbis concedentis anno XXIII Philippi regis. Galterii obitus notatur XIu Kalendas Nouembris anni 1082 in Chronico S. Petri uiui. In Necrologio Meldensi commemoratur hoc modo: IX Kalendas Nouembris obiit Galterius Saueyr, Meldensis episcopus, qui dedit ecclesie B. Stephani ecclesiam S. Martini. Fulcoius habet diem 20 Octobris in hocce epitaphio, ubi sepultum dicit in ecclesia Maiori, quam de nouo construxerat:

Hic pius antistes situs est Galterus, honesta
   Cui domus hec mater sponsaque salua fuit.
 Quam ne peniteat te clarum uota secundum
   Rem pretiumque tulit glorificata uiro.
Cum sit iners, inculta simul, cum nuda uenusta,
   Erigit hanc quantum corpore, mente potest.
Hanc nouat, hanc ornat, cultuque reformat et arte,
   Hanc facit ecclesiam, diruta facta prius.
Octobris bis dena dies fuit exitus eius:
   Mesta dies, qualis non fuit ante suis.





GALTERII EPISTOLA AD BARTHOLOMAEUM TURONENSEM ARCHIEPISCOPUM De cella Credonensi in concilio Romano sub Nicolao papa uindocinensibus asserta.


 B. Turonensi archiepiscopo, E. Andegauensi episcopo, et comiti GAUFRIDO HUGO Niuernensis episcopus unicuique perpetue felicitatis munus.

Preterito anno dum Rome in sancta synodo essemus, dubitabilis querela ad aures pape N. uenit de quadam ecclesia S. Clementis Credonensis, quam sancte Trinitatis uindocinensis Ecclesie fratres, et S. Albini monachi inuicem proponentibus nobis ostenderant. Papa uero, pluribus intentus, hoc Metensi episcopo atque Tricassino, nec non et mihi  Niuernensi, et Cenomanensi, atque Aretensi et Liminensi seorsum euntibus indagari iussit, cui supradicta secundum ius concederetur ecclesia. Nos uero ut ab utrisque monachis audiuimus, idipsum pape retulimus. Ipse uero in plenaria synodo supradictam ecclesiam S. Trinitatis cenobio uindicauit, quoniam hoc iudicauimus quod nemo feuum quod tenet ab aliquo potest dimittere ecclesie, nec alicui nisi per commeatum illius a quo descendit. ualete.




ANNO DOMINI MLXXXu.
ALPHANUS SALERNITANUS ARCHIEPISCOPUS.





NOTITIA HISTORICA.


 Alphanus, Salernitane Ecclesie et urbis egregium ornamentum, parentibus nobilissimis natus, ab ipsis incunabulis pie educatus, et in Scripturis sanctis eruditus insignis, euasit doctus clericus, et ecclesiasticarum rerum peritus, carmine et soluta oratione illustris, monasticis institutum, deposito cingulo clericalis militie, adhortante Desiderio, qui postmodum uictor Papa III fuit, circa annum Domini 1056 ultro complexus est in Casinensi cenobio, nec multo post a Gisulfo principe expostulatus, primo apud Salernum monasterii S. Benedicti abbas effectus, deinde Salernitanus archiepiscopus creatus, a Stephano IX papa ordinatus, consecrationis munus accepit an. 1058. Eius primordia, monastice discipline progressus, et ordinationis tempus notum reddit Chron. Casin. lib. III, c. 7, in hec uerba:

»Desiderius ob nimiam abstinentiam, multasque uigilias, in lauguorem non modicum decidens medendi gratia Salernum perrexit; ubi itaque illo  aliquandiu remorante, Alphanus, qui postmodum eiusdem archiepiscopatum ciuitatis adeptus est, prudentissimus et nobilissimus clericus, maxima est illi familiaritate coniunctus. Cuius animum frequentibus monitis ad mundi contemptum exhortans, sic tandem ab illo exegit, ut monachus fieret, si prius, ut iam dudum mente conceperat, Hierosolomam ire permissus fuisset. Hac inter illos sponsione  firmata, Beneuentum reuersus Desiderius est, atque post non multos dies mandat eidem Alphano ut ad se ueniat. Cum uero cepissent Alphanum nobiles quique uiri ac clerici frequentare, eumque ob maximam eius prudentiam decenter excolere, propositum Hierosolymitane uie paulatim cepisset in eius mente tepescere, seque a Desiderii latere nullo unquam modo, nullo unquam tempore assereret uelle diuidere, tempus ab eis aliquantum apud monasterium S. Sophie exactum est. Cum ecce fama percrebuit uictorem papam ab ultramontanis partibus Romam uenisse, eumque ad partes istas in proximo uenturum fore. Territus Alphanus huiusmodi nuntio, quod fratres suos super Guaimarii principis occisione insimulandos procul dubio nosset, preoccupare statuit apostolicum, secumque ire orat suppliciter Desiderium. Et quoniam miram cantandi peritiam, et medicine artis scientiam non paruam habebat, eiusdem artis codices nonnullos secum a domo  detulerat, magni aliquid se habendum in summi pontificis curia omnimodis confidebat. Confectis igitur atque aptatis quotquot potuit medicaminibus, una cum ciuitatis ipsius archiepiscopo ad Romanum pontificem in Tusciam profiscitur, eumque apud Florentiam remorantem reperiunt. In breui itaque maximam apud illum familiaritatem adepti, et satis honorifice habiti sunt. Sed cum iam ibi per temporis  aliquantulum remorati pro certo Desiderius comperisset papam minime ad partes istas uenturum, insuper etiam ultra montes proxime profecturum, simulque ualde inutilem esse proposito suo considerans in eiusdem pontificis curia conuersationem, cepit omnimodis instare Alphano, ut iam iamque peteret ab eo licentiam reuertendi. Petrus ante non multos dies huic monasterio electus fuerat a fratribus in abbatem, qui pro sua ordinatione insinuanda, duos huius loci ad papam tunc fratres transmiserat. Igitur Desiderius optata iam dudum opportunitate reperta, accedit pariter cum Alphano ad Romanum pontificem, simulque pedibus illius se prosternentes, orant recedendi licentiam. Adduntque petentes ut gratia religiosius uiuendi, per monachos, qui ad eum a Casinensi monasterio uenerant, illuc eos transmittere, suisque litteris illos abbati dignaretur ac fratribus commendare. Annuit apostolicus, atque ita sicut proposuerant cum fratribus illis ad cenobium  transmissi sunt; receptique decenter ab abbate et fratribus sociati honeste nimis atque humiliter inter illos aliquandiu conuersati sunt, et ab uniuersis in dilectione plurima habiti, necnon et monasticam ab eodem abbate consecrationem adepti, Friderico super eorum aduentu plusquam satis est gratulante.«

Et cap. 8: »uiderat per hos dies Desiderius uisionem non contemnendam, quam satis proxime rei commendauit effectus. Cernebat siquidem se una cum Alphano in quadam ecclesia, ac ualde pulcherrima turri, que iuxta capitulum fratrum sita esset, consistere, in qua nimirum Pater Benedictus uidebatur sede decentissima residere. Cumque ad illius uisionem stupefacti pauerent, et accedere propius nequaquam presumerent, B. Benedictus Desiderio hilarius innuebat, eumque iuxta se sedere manu porrecta iubebat. Alphanus uero, quoniam uocatus ab eo non fuerat, quasi indigne ferens, de domo illa exibat; que nimirum uisio manifestissime  portendere uisa est, et Alphanum in loco hoc non diu remoraturum, et Desiderium Benedicti Patris uicem in hoc monasterio suscepturum. Non multo post igitur a Gisulfo principe Alphanus expostulatus, primo apud Salernum in monasterio Sancti Benedicti abbas effectus, dehinc eiusdem ciuitatis archiepiscopatum adeptus est.«

Alphanus post suam consecrationem ab eodem Stephano papa, quibus diebus uti pallio deberet ad missarum solemnia celebranda, priuilegium obtinuit, facultatemque nominandi, eligendi et consecrandi undecim episcopos suos suffraganeos, uidelicet Pestanum, Compsanum, Acheruntinum, Nolanum, Cusentinum, Bisinianensem, Melfitanum, Policastrensem, Marsicanum et Cassanum iisdem litteris conceditur, quas non uidimus, sed citantur a Musca. Quod uero dicitur in iisdem, Cusentinam, Compsanam Acheruntinamque Ecclesias fuisse tunc temporis suffraganeas Salernitani archiepiscopi,  puto eas subiectas fuisse primitiali iure, cum ecclesie ille tunc archiepiscopali honore fuissent insignite, ut suis in locis dicemus. Anno 1059 Alphanus celebri illo concilio Romano a Nicola II coacto interfuit, quo Berengarius, heresi sua tertium abiurata, fidem catholicam coram 113 episcopis professus est; quo etiam concilio constitutio illa de electione Romani pontificis edita est, redactaque est ad solos Romane Ecclesie cardinales et episcopos, eorumdemque potestati attributa atque decreta electio. Eodem anno alie synodo apud Beneuentum ab eodem Nicolao celebrate interfuit Alphanus, ac primus post Humbertum Silue Candide episcopum cardinalem se subscripsit. Anno 1066 Alphanus Risonem primum episcopum Sarnensem ordinauit, ac priuilegio muniuit, cuius exemplar in episcopis Sarnensibus refertur. Anno uero 1067 Alexander II papa Alphano archiepiscopo ac Salernitane Ecclesie uetera priuilegia confirmauit hoc cuso diplomate,  cuius exemplar exhibemus ex archiepiscopalis mense tabulario hisce uerbis conscriptum:

»Alexander, etc.

»Ex consideratione pastoralis cure,« etc. uide in ALEXANDRO II, priuileg. sub num. 55, Patrologie tom. CXLuI.

Sequenti uero anno 1068 ad res Campanie uisendas more instituto profectus Salernum accessit, ac conuentum episcoporum abbatumque egit, cui Gisulfus princeps Salernitanus, et Robertus dux, et Rogerius comes frater eius interfuerunt; ibi Guillelmus, Tancredi filius, que possidebat Ecclesie bona, eidem reddidit, eaque Alexander Alphano archiepiscopo adiudicauit hoc modo:

»Alexander, etc.

»Notum sit omnibus S. Ecclesie filiis,« etc. uide in ALEXANDRO II.

Paucis inde post annis, hoc est 1071, Alphanus diploma scripsit Leoni abbati Cauensi de exemptione  ecclesie S. Nicolai de Palma cum omnibus iuribus et bonis suis, capitulo et clero consentientibus, in quo eam ab omni iurisdictione sua successorumque suorum exemit. Actum anno 29 principatus Gisulphi, indict. IX. Eius exemplar infra damus.

Alphano archipresule, ut tradunt, Robertus dux Apulie, rebus in Sicilia prospere gestis elatus, exercitum Salernum adduxit, idque, Richardo fratre Capue principe auxilio aduocato, acriter oppugnare cepit. Qua re cognita, Gregorius uII Desiderium abbatem Cassinensem ad rem inter Gisulfum Salerni principem et Robertum componendam misit. Que intempestiua Gisulphi pertinacia conuenire non potuit. Robertus autem cum maxima militum manu ad muros accessit, parteque eorum ui machinarum disiecta, aditum sibi in urbem aperuit, atque Idibus Decembris forte repugnante principe, in ditionem adduxit, eamque urbem deinde mirifice uariis edificiis nobilitauit, suo ere edificandum curauit mire  pulchritudinis ac magnitudinis templum beatissimo apostolo et euangeliste Mattheo anno 1075, primo anno postquam cepit Salernum. Post aduentum uero Michelis, Constantini imperatoris filii, anno 1080, in ciuitatem Salerni ad Robertum Guiscardum inuisendum, Gregorius pontifex Robertum ipsum absoluit, et Alphano gratulatus est quod ossa Matthei apostoli, que ignorabantur, inuenisset et in nouum templum recondidisset, monuitque ut hortaretur Robertum ducem et coniugem ad ea summa reuerentia amplectenda. Porro translationis historiam scripsit ex ueteri monumento M. Antonius Marsilius Columna archiepiscopus in uita et rebus gestis Matthei, c. 8.

Robertus dux, templi conditor, post multos triumphos et partas uictorias mortuus est in Coropoli insula Grecie, etatis anno 72, Christi uero 1079, Alphani presulatus 23. Corpus eius, uenusiam relatum, in maiori ecclesia tumulo honorificentissimo  conditum, cui in principatu successit Rogerius filius. Anno sequenti 1080 Robertus dux Alphano archiepiscopo plura reddidit bona, que ab Ecclesia Salernitana occupata fuerunt, ut in documento sequenti.

»In nomine sancte et indiuidue Trinitatis, ROBERTUS diuina fauente clementia dux.

»Iustitiam facimus, et rem publicam tum augemus, cum ecclesiarum iura illibata seruantes ea ipsis diuine misericordie intuitu confirmamus. Ea propter notum esse uolumus in perpetuum uniuersis, quod nos scientes, et per legitima documenta nobis ostensa agnoscentes, castrum Olibani, casale Liciniani, ecclesiam S. Angeli de Monte Auro, casale Cusentinorum, ecclesiam S. Georgii, prope ipsum casale existentem, casale Salsanici, casale S. uictorii, casale de Scalcinatii cum omnibus hominibus, et presertim eorumdem tenimenta Doleaue, et Pressani, Portum, et Lintum cum passagio suo, et cannittas  in fluuio Silarii, tenimenta de Pecta, de Fasanara, lacum maiorem, cryptas maris de Tusciano, Castellutium de Battipalla, nec non et syluas de Laurito, Maleuritunde, Calezani, et de Lama, atque terras alias laboratas, et incultas in Tusciano, et in Foria ciuitatis nostre Salerni existentes ad ecclesiam S Matthei apostoli, et euangeliste de predicta ciuitate nostra Salerni, in qua domnus Alphanus uener. archiepiscopus preest iusto titulo, et uero dominio pertinent, et sunt omnia et alia plura stabilia ipsam ecclesiam, ac predictum D. archiepiscopum iuste tenere, et pacifice possidere diuino intuitu, et iubente D. Sicalgaita coniuge nostra, predicta omnia, et singula et alia contra que ipsa Ecclesia rationabiliter tenet et quiete possidet, atque decimas de omnibus redditibus nostris ciuitatis nostre Salerni, et terre Ebuli d. Ecclesie S. Matthei, et prefato D. archiepiscopo et successoribus suis concedimus, et in perpetuum confirmamus. Quod si quis  temerario ausu huius nostre concessionis, et confirmationis in parte aliqua uiolator exstiterit, sciat se compositurum auri purissimi lib. 50, medietatem Camere nostre, et medietatem parti ipsius ecclesie S. Matthei. Textum huius nostre concessionis, et confirmationis per manus Ioannis notarii nostri scribere precepimus, et typario nostro plumbeo roborari anno Dominice incar. 1080, mens. Octob., ind. Iu, ducatus autem nostri anno 20. Cum autem ipsum priuilegium ostensum ac lectum fuit, quia intererat eidem D. archiepiscopo et predicte sue ecclesie ipsum publicatum seu insinuatum habere, idcirco idem D. archiepiscopus meum officium implorando me deprecatus est quatenus ipsum priuilegium publicandum seu insinuandum admitterem; cuius ego precibus annuens, quia eas uidi consent. rationi, ipsum priuilegium publicandum, seu insinuandum admisi totum per ordinem de uerbo ad uerbum, nullo in eo addito uel mutato, per manus predicti Philippi publici Salerni not. in hanc scripturam  publicam transumendo, quod ego predictus Philippus publicus Salerni notarius rogatus interfui in hanc scripturam publicam redigendo scripsi, et meo solito signo signaui, quod autem superius desturpatum est legitur dilecte coniugis. Locus signi.

»Ego qui supra Mattheus iudex.

»Ego predictus Mattheus de Silicibus testis sum.

»Ego predictus notarius Iacobus testis sum.

»Ego predictus notarius Ioannes Scant. testis sum.«

Presule Alphano insigne miraculum in monasterio Sancti Benedicti apud Salernum anno 1078 contigisse narrat Chron. Casin. lib. III: »Tunc temporis, inquit, in monasterio B. Patris nostri Benedicti, quod intra Salernitane urbis menia constructum est, et huic Casinensi cenobio ab ipso constructionis sue exordio subditum, satis insigne miraculum contigit. Ex ipsius namque monasterii familia, uorax  hominum lupus paruulum puerulum clandestinus impetiit, rapuit et abiit, post quem transfixa dolore mater, inclamans ait: »Adiuro te, bestia, per beatum Benedictum, cuius seruus est, ne filium meum ulterius feras, sed eum sub omni celeritate dimittas.« Quo lupus audito hunc quidem, quem ferebat, aperto protinus ore deposuit: alium uero puerum repentinus insiluit, eumque subito dissecans, truncum cadaueris spreuit, precisumque caput mordicus confixum, in suas latebras concitus asportauit.« His fere temporibus aliud miraculum memorat Petrus Damianus lib. Iu epist. ad episcopos, quod apud Salernum fortasse contigit, »quod cuidam suo presbytero uenerabilis Alphanus Salernitanus archiepiscopus nuper euenisse perhibuit: qui nimirum presbyter ad cumulandos pecunie questus non mediocriter a uiduis et fenorum captabat usuras, et de cetero carnali conuersatione uiuebat. Hic aliquando dum missarum celebraret officium, inter  ipsam Dominici corporis fractionem reperte tres fauille ignis ex ipso celesti sacramento prodeuntes emicuerunt, et in pectus sacrificantis terribiliter impegerunt, quod nimirum quid esse potuerit, subtiliter inquirentis prudentia iudicabit.« Hoc tempore celebris erat ecclesia S. Michelis Archangeli apud Salernum, cuius mentio in quodam instrumento monialium Sancti Georgii. »Anno, inquit, 1079, temporibus dom. Roberti gloriosi ducis ego Lando quondam Ioannis. . . habet casus humane fragilitatis egrotaui, et in lectulo iaceo, etc., et pro anima mea iudico de rebus meis in ecclesia Sancti Michelis Archangeli, que constructa est in iurisdictione loci ubi padulecta dicitur, et est ipsa rebus, etc., ad faciendam pars predicte ecclesie, et eius rectores quidquid uoluerint sine omni contradictione,« etc. Ceterum Alphanus tres partes absidis templi Sancti Matthei opere elegantissimo, musiuo dicto, ornauit, in eoque Gregorium uII pont. max.,  quem exsulem hospitio susceperat, ac defunctum solemni pompa tumulo elegantissimo  clausit anno 1085. Hunc sanctissimum pontificem elegisse sibi, dum Salerni degeret, ad altaris ministerium uiginti quatuor canonicos, quos et presbyteros cardinales nuncupasse, quatuorque diaconos, quos similiter diaconos cardinales uocasse tradunt Salernitani scriptores. Quibus per successores pontifices fuit in posterum concessa facultas gestandi mitras sericas, quas uocant de damasco. Talibus porro nominibus et mitris usque in hodiernum diem utuntur. Alphanus uero innumeris mirabilis in Deum obsequiis, animarum salute, religionis augmento, Ecclesieque sue decoramento, uicesimo nono sacerdotii sui anno, salutis uero 1085, uII Id. Octobr., plenus dierum atque uirtutum migrauit ad Dominum, ac prope tumulum Gregorii uII sanctissimi pontificis, paulo ante ad celum euocati, terre mandatus est, et inter sanctos fertur relatus. Plura edidisse Alphanum sui ingenii monumenta  testatum reliquit Petrus Diaconus Casinas lib. De uiris illust. eiusdem cenobii, quem nuper publici iuris fecit eruditus amicus noster Io. Baptista Mari, canonicus Sancti Angeli in foro Piscario, ac notis illustrauit. »Alphanus, ait Petrus, Salernitanus archiepiscopus, et Casinensis cenobii monachus, uir in Scripturis sanctis eruditus, et notitia ecclesiasticorum dogmatum ad plenum instructus, composuit nudo et lucidissimo sermone passionem S. Christine, hymnos preterea de eadem uirgine duos, de S. Benedicto uersus ad Pandulphum Marsorum episcopum; Cantus S. Sabine; uersus S. Christine; S. Petri apostoli; in laudem monachorum Casinensium; De situ, et constructione ac renouatione eiusdem cenobii; Metrum Sapphicum hendecasyllabum de S. Mauro; item eiusdem hymnos; de S. Mattheo hymnos tres; de S. Fortunato duos; de S. Nicolao ad Actonem episcopum Theatinum; ad Gisulphum principem Salernitanum,  ad Guillelmum eiusdem loci grammaticum; ad Guidonem fratrem principis Salernitani; ad Goffridum Auersanum episcopum; ad Hildebrandum archidiaconum Romanum; ad Romualdum causidicum Salernitanum; ad Rofridum monachum Casinensem; metrum heroicum in honorem SS. duodecim Fratrum: Confessionem metricam eius; uersus de ecclesia S. Ioannis Baptiste in Casino; Epitaphia quamplurima uirorum insignium, et alia que ad nostram notitiam non uenerunt. Fuit autem temporibus supradictorum imperatorum. Sepultus uero est apud Salernum.« Hec Petrus. Porro hec que notauit Petrus, demptis uersibus quos cecinit in laudem Romualdi causidici, et Sigismundi Casinensis, edita sunt ad calcem nostre Italie sacre. Preter hec, alia scripsisse Alphanum opuscula narrat idem Marus in adnotationibus ad eumdem: »De unione uerbi Dei et hominis librum unum; De unione corporis et anime, lib. unum;  De quatuor humoribus corporis et anime lib. unum: exstabant predicta opuscula in Casin. bibliotheca ms. pluteo 8, ad sinistram. Passio sanctorum martyrum duodecim fratrum Beneuentanorum, ad fratrem Rofridum Casin. monachum, habetur apud Lippomanum t. Iu et Surium t. uII, sub die prima Septembris.« Plura alia opuscula et uersus Alphani ad fidem ms. codicis, correcta, omnibusque numeris absoluta dabit idem Ioan. Baptista Mari. Que autem in fine de Alphano hoc laudatissimo archiepiscopo pematum auctore libuit adnotare, ne quis fallatur ex adnotatione Antonii Caraccioli in indice ad Alphanum secundum, qui immediate primo successit, falso ab ipso ascribi pemata que exstant in bibliotheca Casin. quorum meminit Baron. t. XII, cum ex ea, que Petrus, Alphani synchronus, ac Chron. Casin. scripsere facile colligi potest Alphanum primum pemata dictasse. Libet etiam hic exscribere oblationem Ioannis cuiusdam fabriferrarii Salernitani, quam fecit ecclesie sancte Sophie  coram Sicone comite ac iudice eodem anno, ac mense Octobri, quibus Alphanus defunctus est, ubi et Alphanus eius successor, tunc presbyter custos S. Maximi, adfuit cum aliis pluribus Salernitanis presbyteris, ecclesiarumque custodibus; sic enim se habet ab exemplari.

»In nomine Dei eterni, et Saluatoris nostri Iesu Christi. Anno ab incarnatione eiusdem 1085, temporibus domini nostri Rogerii gloriosissimi ducis, mens. Octobris, IX indict.

»Ante me Siconem comitem et iudicem uenit Ioannes presbyter custos ecclesie S. Sophie, que condita est intra hanc Salernitanam ciuitatem, et cum eo uenerunt testes. Hi sunt Alphanus presbyter custos ecclesie S. Maximi, et Petrus presbyter custos ecclesie S. Marci prope portam Rotensem constructam, et Manso clericus, et primicerius eiusdem ecclesie S. Marci, et Petrus presbyter custos ecclesie S. Gramatii, et Maurus presbyter ipsius ecclesie  S. Sophie, et ipsi testes testificati sunt, et coram illis sex pluribus aliis Ioannes faber ferrarius filiusque Radecisii, et Isa uxor eius filiaque Maraldi, bona illorum uoluntate pro salute animarum suarum obtulissent in ipsa ecclesia S. Sophie, cui D. Muscanus uener. abbas preest, omnes res illorum, quas eis quomodocunque pertinuit, et pertin. foris hanc ciuitatem in locis Saraniano, et Pelliciano, et per fin. et uocabula, et pertin. ipsorum locorum cum omnibus, que intra ea sunt, cunctisque suis pertin. et cum uice de uiis suis, et cum muniminibus  ex eis contin. ea ratione, ut semper sint in potestate custodum ipsius ecclesie S. Sophie, et licentiam habeant pars, et rectores eiusdem ecclesie de eis facere quod uoluerint, et ipsius, et uxoris, et illorum heredum semper integras dictas res, qualiter predictum est parti ipsius ecclesie defendere ab omnibus hominibus, et quando pars eiusdem Ecclesie uoluisset, potestatem haberet illud per se defendere, qualiter uoluisset cum omnibus muniminibus, et rationibus, quas de eo ostendisset tantum dum ipse uir et uxor uixissent, iam dictam rem sue potest. tenerent usufruendi nomine, et de usufructu eius, quod uellent facerent, et si ipse Ioannes uiuente ipsa uxore sua obiisset a presente mediet. ex ipso usufructu perueniret in potestate partium, et custodum pred. Ecclesie S. Sophie facien. ex ea, quod uellent, altera uero medietas ex ipso usufructu esset in potestate dicte Ise dum uixisset, et si ipsa ante uirum suum obiisset, tunc quarta pars ex ipso usufructu  perueniret in potestate partium, et rectorum ipsius ecclesie S. Sophie ad faciend. ex eo quod uellent, reliquas uero tres partes ex ipso usufructu sit in potestate d. Ioannis, post uero amborum ipsorum, et Ise obitum, totum ipsum usufructum redeat ad suam proprietatem, et per conu. ipse uir, et uxor guadiam ipsi Ioanni custodi pro parte ipsius Eccl. S. Sophie dedissent, et fideiussiones ei pro eisdem Eccl. par. potuissent semetipsos, et per ipsam guadiam ipse uir, et uxor obtulerunt se, et suos heredes, si sicut dictum est, non adimpleuissent componere par. et custodi ipsius ecclesie S. Sophie 50 aur. solidos constanti. Et si sicut dictum est adimplere, et ipsa Isa dixerunt dicta fecisse cum uoluntate dicti uiri sui, cum autem ipsos testes, ut dictum est certificantes audiui, interrogaui eos si illorum testimonium legaliter firmare possent: illi autem hoc audito dixerunt, et spoponderunt, se hoc quod testificati sunt secundum legem firmare, cum necesse fuerit, atque testificari, quod superius inter  uirgulas scriptum est, legitur uir, et uxor, eo taliter tibi Ioanni notario, qui interfuisti, et eo quod dicti uir, et uxor peregerunt teste te esse promisisti scribere precepi.

»+ Ego qui supra iudex.«

Sub idem tempus Gauferius Salernitanus, monachus Casinas, uir sapientissimus ac facundissimus maxima cum pietate uixit, pluraque sui ingenii monumenta reliquit, que referuntur a Petro Diacono in lib. De uir illustr. Casin., de quo etiam Chron. Casin. lib. III.





ALPHANI PRIMI SALERNITANI ARCHIEPISCOPI GREGORII uII PONF. MAX. COAETANEI CARMINA, ALIAQUE PAUCA IN QUIBUS MULTA AD SACRAM HISTORIAM PERTINENTIA ADNOTANTUR. Quorum exemplar ex uetusto manuscripto codice litteris Longobardicis exarato, bibliothece Casinensis haud unius opera petitum, nunc primum publico donatur commodo.




I. uersus Alphani Salernitani archiepiscopi ad Pandulphum episcopum Marsicanum, quos fecit eius rogatu in laudem beate Sabine illustrissime martyris, in cuius honorem episcopatus ipsius est ecclesie consecrata.


Presul amande, magis multo quam credis amari,
   Aspice compositum mente uerentis opus.
 Non secus ac potui, fuerant que iussa peregi,
   Dulcius ut referunt carmina, prosa metrum.
uox tua me monuit, pariterque monendo rogauit
   Laudes Sabine martyris ut canerem.
Forte quidem uolui carmen uitare laboris
   Obice, sed timui displicuisse tibi.
uelle tuum noui, quod nondum posset amoris
   Exiguo solui crimine iam didici.
Non ego sic adeo sum mente munitus, ut ultro
   Expers pertulerim muneris esse tui.
Res in amicitia nimis hec laudabilis exstat
   Apta quidem fieri quelibet unanimi.
Barbarus est misere, qui uiuerit hoc sine more
   In medio Getici cui placet esse soli
Letus spe uenie tantum mihi, postulo, prebe
    Iussis quod fuerim tardior ante tuis.
Maxima res erat, atque meis non uiribus apta,
   Ardua dactylicis pangere gesta metris.
Rite tamen feci tibi quod ueneranter adhesi,
   Sustulit opprobrium uox tua nempe meum.
Ordine pro uario numerosis legibus hymnos,
   Respice compositos non sine mole duos.
uersibus antiphone binis sunt pene notate
   Membra quod octo tenent iure due pariles.
Et sunt ter septem sicut mos exigit esse
   Priscus, et est natis consona queque suis:
Inde tibi restant ter responsoria terna
   Sicut ter in his nouies ter sine labe pedes
Conscripsi tandem pede liber martyris artes
   Obsequio fuit hic res aliena mihi.
 Profuerat studium Cypriani sepe relectum
   Optime quo fertur scribere martyribus
Ardet in antiquis, ut stella retrograda libris,
   Lumen in Ecclesie dat speciale fide,
Fas ibi rhetoricis fuit eius floribus uti,
   Atque coloratis ludere sepe iocis,
Nunc licet, ut licite scribentibus, atque licebit,
   Usus et hic morem legis habere solet.
Solui non poterit res hec rationibus ullis,
   Si non soluuntur cetera iura simul.
Arbiter hec sapiens tantum discernere debes,
   Letitie poterunt si tibi ferre locum.
Esto quod esse uelis, mihi non mea causa nocebit;
   Restat et hic fide pignus amicitie.
Nec timeo uerbis aliorum rite refelli,
    Iudice dum fuero te fruiturus ego.
Tu mihi cordis apes fugiunt quibus antra Cyclope,
   Ac tua non pariter pungere tela ualent.
Non ego confertum uirtutum munere pectus
   uidi sic penitus, ut patet esse tuum.
Solus amara sapis dulcedine nobilitatis,
   Auxiliumque satis ferre tuis famulis.
Rursus et ista tui facient rata scripta propinqui
   Cum quibus, ut spero, te duce, tutus ero.
His ego pro muro iam lassus ab hostibus utor,
   In quibus esse nichil uita dedit uitii.
Esse tui memores non cessant nocte, dieque
   Pro te conueniunt sepius ante Deum.
Instat Oderisius lacrymis, precibus Theodinus,
    Sed Transmundus agit hoc quod uterque facit.
Cognosco reliquos, sed ut his artibus aptos
   Ore canunt solis uocibus atque notis.
Prosit et hec istis bonitas, que profuit illis,
   Ut studeant pariter prospice sollicite.
Sed tamen, ut possum, quos dixi predico prorsus
   Semper dum fuero, quos amo, quos timeo,
Accipe que potui tibi premia ferre roganti
   Leuia sunt, placidis sed tamen apta locis.
Ut merces tanti non sis mihi cassa laboris,
   Tu fac implores martyris huius opes.
Et super hec rogito Pandulphi uota memento
   More pii Patris digna iuuare tui.
Integra sit pueri bonitas tibi grata Leonis,
   Nec tibi displiceat, hunc, ut ameris, ama.
 Ut tibi quo semper te diligat, atque libenter
   Obsequium possit soluere sepe tibi.
Mente satis miti deuotus in ordine uiuit,
   In quo perficitur Cunctipotentis opus.
Nunc tibi sint satis hec, ualeas, uestrumque meumque
   Onoma quesitum carminis ora ferunt.



II. Hymnus eiusdem in laudem S. Sabine.



   Prebe, Christe, canentibus
Munus letitia martyris, ut tue
Sabine sacra premia
Promantur pariter uocibus, et lyra.

   Claris orta parentibus,
 Pollens eximii coniugio uiri
Prestanti facie nimis,
Morum plena satis, diues opum fuit.

   Hanc uirgo monitis suis
Seraphim probe fecerat idola
Toto corde relinquere,
Factorique suo credere concite.

   Spreuit iura potentium,
Durum non timuit supplicii genus,
Sed prebens gladio caput
Centene merito frugis adit gradum.

   Sic in morte semel suos
Abscondens oculos semper ouans uidet,
Solis perpetui iubar
Nunquam deficiens huius erit dies.

    Felix orbe potentior,
Que celum recipit sanguine pro suo,
Cui merces paradisus est,
uite deliciis moribus affluens.

   Illic purpureus rose
Flos, et nardus inest, uernat amaranthus,
Floret cum uiolis crocus,
Spirant thura, thymus, lilia, balsamum.

   Hymnos angelici chori,
Condignum resonant carmen apostoli,
Psallunt quam bene martyres,
Et plectro feriunt tympana uirgines,

   Salua sancta perenniter
Horum que medio psallis in agmine,
De quo iam specialiter
 Marsorum, petimus, munera respice.

   Locus eterni, salus, honor,
uirtus, imperium, lux sine termino,
Rex regum, tibi, Christe, sit,
Et cum Patre Deo, Spiritui sacro. Amen.



III. Item alius hymnus in laudibus ipsius.



   Ad Patris decus optimi
Cordis uocibus intimi
Sabine celebres chori
Laudes pangite martyris.

   Celi scandit ad arduum
Sanctorum uice martyrum.
Et regis sibi Filium
Iunxit federe uirginum.

    In cuius diademate,
Gemme more hyacinthine
Summis pro meritis nitet,
Que Christi meruit fide.

   Celestis sibi dignitas,
Diuo sanguinis indita
Nouit soluere premia
Mete temporis inscia.

   Eius gloria circulos
Semper preterit annuos,
Que tanto fit amatior
Est quanto pretiosior.

   Mundi delicie tetrum
Mortis possideant locum,
 Cuius supplicii genus
uite sit dare premium.

   Ora pro famulis tuis,
Martyr germine nobilis,
Multo nobilior magis
Sacri fenore sanguinis.

   Moles dissipa criminis,
Finem posce periculis,
Et mortis febre languidis,
Da munus ualetudinis.

   Nostris insere mentibus
Christo reddere debitum,
Ne nos fortia iudicum
Perdant iura potentium.

   Presta, Conditor optime,
 Qui cum Patre Deus manes
Cum sancto quoque Flamine,
Qui regnas sine termine.
   Amen.



Iu. In sancti Mauri abbatis metrum Sapphicum. Hendecassyllab.



Quid tuo nobis potius placere
In die debet, tibi quam decoris,
Fortius niti precibus, uel hymnis,
   Optime Maure?

Tu sacris quondam puer institutis
Maximum uite studium perennis,
Unde preclaris rutilas triumphis,
   Hic didicisti.

 Es memor quante fidei fuisti,
Cum tuos mollis tulit unda gressus
Excito cursu Placidum profundo
   Fonte leuasti.

Illud est inter tua signa ualde
Dulcius nobis, quod, et hac in arce
Languido gressum, simul et loquelam
   Restituisti.

Hic uiam longe positus uidebas
Palliis stratam, facibus coruscam,
Quam Pater celum Benedictus olim
   Noster adiuit.

Quod tibi quondam fieri petebas
Lege sub qua nos modo regulari
Grauiter uiuens prece de perenne
    uiuere nobis,

Ipse fundator placide quietis,
Huius hoc tecum faciat rogamus,
Nam quod optamus, bene si uelitis,
   Ferre potestis.

uelle det uobis pietatis auctor
Rex Deus, cum quo sine fine regnet
Filius compar, sed et utriusque
   Spiritus almus. Amen.



u. Item eiusdem metrum.



   Gaudere, fratres, nos hodie decet,
Et queque cordis tristia spernere
Summa beati letitia uiri,
 His, cuius odas pangimus organis.

   Hec illa lux est qua subiit polum
Mauri solutus corpore spiritus;
Sic regis acta militia sui
Tante quietis premia pertulit.

   Celestis aule factus economus,
Prestat benigne digna petentibus,
Qui nostra sumpto mox sibi munere
Illustret almo pectora lumine.

   Hic Arderadi membra miserrime
Collisa casu protinus integre
Sanauit olim, cum sua seculo
Fulgebat omni mens simul, et caro.

   Fracto medelam de pede Sergio,
Lumenque ceco prebuerat Lino
 Sensu carente sustulit a nece,
Eiusque uixit mortuus ad precem.

   O Maure felix, quesumus, utere,
Quo iam solebas, et modo pleniter
Noscat Casini dulce solum tibi
Quid tanta possit gloria quam cluis.

   Fac quo rogatur nunc tua caritas,
Nam iuris hoc dat legibus equitas
Debere quemquam pro patria mori
Tu uiue, sed nos uiuere fac tibi.






uI. De S. Mattheo apostolo.



   Apostolorum nobili uictoria,
Et retributa pro labore gloria
Celi, solique leta fit respublica,
Ut summa laudum conferunt preconia
Quibus decora mater est Ecclesia.

   Hic est senatus, Rege qui cum glorie
Die supremo presidebit arbiter
Ad iudicandum omne semen Isrel,
Cuius potestas nouit altas claudere
Seras, iterumque claue lingue pandere

   In hoc beato principum collegio
Mattheus almo gloriatur premio,
Qui mox relicto merito negotio
 Christum secutus eius a primordio
Humanitatem scripsit omnibus prior.

   Auriga currus primus est mirabilis,
Seruat Phisonis et figuram fluminis,
Euangelistis cui datur pre ceteris
Formam supreme ferre pulchritudinis;
Nam solus ex his est homo notabilis.

   Trina refulget dignitate munerum,
Refert ut omne concinendo seculum,
Euangelista, martyr, et apostolus.
Quod tale nulli de suis consortibus
uidetur unquam contigisse premium.

   Gentes propinquo solis ustas climate,
Intusque tinctas criminum fuligine,
Ne mortis atra uergerent caligine,
 Nitere fecit mente, dum fideliter
Signis, et almo liberauit famine.

   Matthee, grates debitas, apostole,
Digne tuorum ciuium iam suscipe,
Quos fac ab omni esse tutos crimine,
Ut se futuro sentiant examine
Tali patrono paruisse strenue.

   Sit Trinitati summa laus, et gloria,
Salus, honorque perpes, et potentia
Simplex, et una gen. . . . eternitas,
Et quam creata confitentur omnia,
Per cuncta semper seculorum secula.
   Amen.



uII. Item alius eiusdem.



    Letare, mater, parturis que filios,
Fecunda Ugo semper, et purissimos
Quos lympha partus edit, atque spiritus,
Tibi per omnes motiones temporum.

   Primum salutis tam sacro mysterio
Apostolorum fulgis ex collegio,
Nites et eius inclyto certamine,
Cui dat triumphos laudis mundus hac die

   Est hec Matthei nobilis festiuitas;
Modos sonantes dulce die Ecclesia
Lyras, ut omnes fistulas, et tympana
Precellat a te cantilena condita.

   Utaris idem fac tuis, apostole,
Loco Magistri, uoxque si quid disson
 Sonat, canente plebe, claro dogmate
Tibi decenter, ut placet, sic corrige.

   Tu praua quorumdam demonum ludibria
Magis peracta clarius detexeras,
Qui damna mortis pertulere pessima,
Quibus latenter tot reos effecerant.

   Utraque lapsum morte regis unicum
Orationi suscitasti filium.
Post hec tyrannum dum refutas Irtacum
Hinc martyr astra scandis, hinc apostolus.

   Euangelista gloriose numerum
Acceptione dedita, iam, quesumus,
Celeste regnum impetra fidelibus,
Quorum uideris hospes esse sedulus

   Cum Patre prestet hoc supernus Filius,
 Sanctus simulque parilisque Spiritus,
Quibus sit omnis laus, honorque debitus,
Perpes potestas absque fine temporum. Amen.



uIII. Alius eiusdem.



   Adesto, sancte Spiritus,
Nobis tuas canentibus
Laudes in hac apostoli
Festiuitate nobili.

   Quem pro lucri cupidine,
Foro uacante, sedule,
Ex publicano protinus
Facis replens apostolus,

   Hic languidis pectoribus
Perustione criminum
 uerbis medelam prebuit
A te sibi iam creditis.

   Lauit sacro baptismate
Regem simul cum coniuge,
Quorum potenter filium
Resuscitauit mortuum.

   Sermone iusto nuptias
Confuderat tyrannicas,
Pro quo decorus laurea
Martyr polum transcenderat.

   Concede iam, Paraclite,
Ut nos in isto tempore
Possimus omnes libere
Eius triumpho uiuere.

   Tue refertur gratie
 Nostre quod idem patrie
Ciuis, paterque dicitur,
Quod et patenter creditur.

   Summo Parenti gloria,
Et Filio uictoria,
Tibique laus sit debita
Per seculorum secula. Amen.



IX. In sanctorum martyrum Fortunati, Gnii et Anthes.



   Sanctis martyribus laus, honor et decus,
Qui celi Domino sanguine proprio,
Sacrati supere militie uicem
Inuicta retinent fide.

   Conflictus ualidos ferre uiriliter
 Hostiles cuneos frangere fortiter,
Certauere sui corporis obice,
Ut post funera uiuerent.

   In regis positi nunc diademate
Stellarum potius lumine prenitent;
Donatiua suis militibus dedit
Christus Filius hec Dei.

   Ex quorum numero sunt quibus optime
Gaudet plebs hodie cantica promere,
Plebs laudis nostra pie tanta uelut decet
Huius lumina patrie.

   Fortunate, tuis utere prosperis
Rebus cum meritis cui nota nominis
Concordat pariter, nosque tua prece
Da gaudere perenniter.

    Et tu, Gnie, bonis moribus annue
Nobis assidue corda retundere,
Et quod nunc petimus, sumere postea
Nos feliciter adiuua.

   Anthes perpetuo lumine splendide
His et par merito iure nec ultime
Communem Dominum fac toties roges
Pro nobis, quoties potes.

   Hoc nobis Deitas, rex, tua conferat
Discordem numeris congeriem ligans,
Ut tecum stabili pace per omnia
uiuamus tibi secula. Amen.



X. Item alius de eisdem.



   Salue, dies, tutoribus
 Nostris dicata, laudibus
Insignis, et uirtutibus
Summis decora martyrum.

   Qui rite temporalibus
Dum sempiterna preferunt,
Mucronis ictu concite
Christi probantur milites.

   Sunt mira que post transitum
His contigisse creditur.
Aues eorum corpora
Custodiebant splendida.

   Obsessa dire patria,
Et pene morti tradita,
Mansit repente libera
 Horum quidem uictoria.

   Secura iam conciuibus
Sancti Salerne dulcius
Prebe tuis uictoribus
Laudis noue preconium.

   Hi sunt quibus sepissime
Te gratulari condecet,
Quorum putaris munere
Metu represso uiuere.

   Hostes tibi uisibiles
Pellat, et inuisibiles;
Augmenta pacis prebeant,
Summeque uite premia.

   Summo Parenti gloria,
Natoque sit uictoria,
 Et Flamini laus debita
Per seculorum secula. Amen.



XI. De sancto Nicolao.



   Rex regum, Deus omnium,
Sanctorum decus et gloria, qui duces
Sacre militie nouis
Semper muneribus perspicuos facis:

   Ornas et diademate
Regni perpetuo, quo pariter frui,
Tecum uixisse tempore
Ante principii constitit ut diem.

   Adsunt unde celebria,
Horum festa piis laudibus annua,
Cum mundus sua premia
 Per dimensa sui climata predicat.

   Te poscentibus annue
Uti dulcisonis cantibus
Nicolaus adit sidera fulgidus.
. . . . . . . . . . .

   In quarta puer hic semel,
Et sexta feria suxerat ubera,
Quod mirabile prandium
Contractum minime te sine creditur.

   Transactis puerilibus
Annis, Ecclesie limina sepius
Obseruans patrimonii
Heredem fieri te uoluit sui.

   Auro non modico uiri
 Sedat pauperiem, quam patitur mise
Stupro germine nobiles
Tres a se genitas tradere uirgines.

   Hoc Myrea metropolis
Digna promeruit presule pro sui,
Quem diuina fidelibus
uox audita tuis signat episcopum.

   Compulsus precibus, maris
Compressit citius grande periculum,
Et ponto prope subrutos
Tranquillo penitus restituit loco.

   Nautis nil minuit, datum
Angusto sancis in tempore triticum,
Sed per iuge biennium
Cunctis hoc fuerat copia ciuibus.

    Hostis fraudibus obuians
uersuti pelago uas oleum ferens
Effundi iubet ocius,
Quod combussit aque materiam diu.

   Post pena capitis reos
Tres a morte uiros eripit impiger,
Cuius namque potentie
Et clause bifores sponte sua patent.

   In somnis modo Cesarem,
Exarchumque modo territat acriter,
Et ualde positus procul
Pellit parta trium funera principum.

   Nicole, salutifer
Et tutor famulis esto perenniter
Cunctis te celebrantibus
 Hoc festo placidis cum tibi laudibus.

   Te mirabiliter colit,
Laudat, magnificat Grecia nobilis;
Imo totius orbis hec
Gaudet meta tibi munera soluere.

   Mundi Roma caput tuis
Aequalem celebrat semper apostolis,
Cuius crebra iuuamina
Non multis precibus querit, et impetrat

   Quis non duceret hunc diem
Festum plus reliquis, cum genitoribus
Natus reddit ab hostibus
Raptos ad uarii seruitii iugum.

   Ponti multiplices sinus
Obseruans facili cum prece posceris.
 Tempestatibus horridis
Submersis miseros nauibus eripis.



XII. In laudem sancte Christine.


uirgo dicata Deo nobis, Christina, faueto,
   Sit decus, atque quies omnibus ista dies.
Plebs bene docta nimis tibi laudibus instat amicis,
   Possit ut auxilio tuta manere tuo.
Tu patrie legis mores nichil esse fateris,
   Ut doceas comites, que sit habenda fides.
Idola confringis, prefectum dogmate uincis,
   Esse Deum credens, qui super astra sedet.
Flagra, rotam, gladios primum depellis acutos,
   Post pelago mersam te dedit unda foras.
 Sed pater infidus miser occidit hostis iniquus,
   Ipse quidem petiit, te Deus eripuit.
Frangitur olla satis conferta liquoribus atris,
   Aurea delusi solis imago ruit.
Hoc male turba ferens ad iudicis intonat edes,
   Fit reus in causa censor et ipse tua.
Tradiderat diri flammis tua membra camini,
   Que tamen, ut uoluit, perdere non potuit.
Occubuit Marsus serpentum morsibus aptus,
   Nomine sed Domini restitit incolumis.
Inde cares lingua, truncaris utraque mamilla,
   Inficeris iaculis, sic celer astra petis.
Ergo doce, uirgo celesti docta magistro,
   Quid tua plebs faciat quo cluis ut ueniat.



XIII. In eamdem.


Intemerata fide nostre succurre ruine,
   Ipse dedit uires, cuius amore uiges.
Tu, patre contempto, Regi coniuncta superno,
   Iurgia derides, uerbera nulla times.
Et quia te Christus Saluator possidet intus,
   Ira, furor, gladius nil ualet exterius.
Iussa ducum spernis, temnis precepta parentis,
   Sic seruat sponsam rex in agone suam.
Aestuat Urbanus, fremit Idion, et Iulianus.
   Arma pudicitie quis superare potest?
Sed quia mente colis Christum, quem nomine prodis,
   In fragili sexu fortis inest animus.
Celitus igniti frigescit flamma camini.
   uirgineum corpus non retinet pelagus.
 Non rota, non ferrum, non spicula mille furentum
   Immutant animum, uirgo beata, tuum.
uirgineis precibus iuuenis de morte resurgens
   Aetherei Regis subditur imperiis.
Quid Iuliane facis? quid censor inique moraris?
   uictus es, ut uideo, pectore femineo.
Perfice quod restat, tenta quod durius exstat.
   Non cesset feritas, non uacet impietas.
Aufer adhuc linguam, miser, aufer utramque mamillam;
   Sed si non loquitur, mente Deo fruitur,
Nos tibi commissos, Christiana piissima uirgo,
   Protege perpetuis, poscimus, auxiliis;
Affluat in nobis eterni munus amoris,
   Quam colis ad patriam grex tuus ut ueniat.



XIu. In eamdem.



   uirgo, sidericis ardua sedibus,
Te, Christiana, tuis insere plebibus,
Ut possint placido nunc tibi pectore

   Laudis munia soluere.
Tu patris rutilo splendida germine,
Sed multo melius moribus et fide,
Dum casto refugis corpore seculum,

   Acquiris comitem Deum.
Cuius iussa probis actibus exsequens,
Quem seuis ducibus prodere non times
Contemptis ualido pectore fortius

   Penarum genus horridum.
Que, uel quanta quibus prelia gesseris:
 Ignis cum gladiis, fustibus, et rotis,
uinclis, uerberibus, cumque ferocibus

   Telorum probat ictibus.
Iam suprema poli que penetras loca,
Nobis ut pateant, hoc prece fac tua.
Et semper memorum, si memoraberis,

   Felix esse memor uelis.
Sic nobis Deitas, Rex, tua conferat,
Discordem numeris congeriem ligans,
Ut secum stabili pace per omnia
   uiuamus tibi secula.



Xu. In eamdem.



   Fontem perennis gratie
 Prebe, quod es, Iesu pie,
In laude tante uirginis
Pro te paratis seruulis.

   Hec namque primum nomine,
Post te notarat dogmate,
Sic sponsa sponsi gloria
Apte frui decreuerat.

   Exosa pompas seculi
Te forma quesiuit boni,
Quem fixa telis horridis
Laudare nunquam desiit.

   Nunc grata carpens gramina
Inter rosarum germina,
Gemmis micantem fulgidis
Gestat coronam luminis.

    uere perauctis fructibus
Semen reduxit centuplum,
Cum rite fuso sanguine
Talis tibi lux parta est.

   Per seculorum secula
Patri supremo gloria,
uirtus tibi sit Filio,
Cum Spiritu Paraclito.



XuI. De sancto Petro apostolo.


Alma dies rutilat toto celeberrima mundo,
Sanguine quam proprio Petrus decorauit in euum.
Ardua purpureis tinguntur templa triumphis.
Laus manet equalis numero librata duali,
Ecce ratis pleno confertur concita uelo,
 Credula falcato iam bellua carpitur hamo.
Auxiliare tuis patet, archiapostole, seruis.
Nosque Deo caute sinuosis retibus affer.
Imperio Christi dum rete, ratemque relinquis,
Clauiger in celis, terris piscator haberis.
Esse Deum credis, quem miscet turba prophetis.
Unde manes clarus, Petre, princeps Ecclesiarum.
Fallitur incantus te tanto milite Malchus.
Cum piger immissum ferientis sustulit ictum.
Tu quoque respondes, cum uos genus arguit omne,
Impetus iste meri non est, uel sermo Ielis.
Poscit opes claudus, nec habet, quia defuit aurum,
Nomine sed Christi gressum illi restituisti.
Ut Simon abscedit defunctus uiuere cepit.
Fit sua nil uirtus; stat Simon Simone uictus.
 Peruolat ille miser, celos se dicit adire,
Altius unde cadit sibi deficientibus alis.
Pestifer exstinctum postquam Nero cernit amicum
Te cruce dando mori, celestibus adderis oris.
Iam cape Romanum consul, Cesarque senatum.
Ecce tibi cunctus seruit sub sidere mundus.
Omnibus humanus famulis sis, Petre, rogamus,
Atque potens nostri, totique salutifer orbi,
O Deus, eterni genitor clarissime uerbi,
Da mentis Petri nos scandere menia celi.



XuII. De sancto Benedicto.



Aureo solis radio perennis
Hac die totus decoratur orbis,
 Ut suis felix Benedicto festis
   Clarior adsit.

Bella mirandis opulenta factis,
Signa uirtutum speciale munus
Regule, prebent sibi sempiterno
   Tempore laudes.

Claret etatis teneris ab annis
Moribus quibus uitam ordinasti
Cum uoluptati dederis nec ulli
   Intima cordis

Deditur tanto prius id triumpho.
uas quidem fractum muliebre damnum,
Quod puer sanum prece lacrymosa
   Restituisti.

Exhibens sanctum celer institutum
 Arctius summis studiis relictis,
Rebus et patris fugis, et salubri
   ueste bearis.

Foueras antro tua membra paruo
Mensibus uersis nouies quaternis,
Quo manens nullis hominum, sed uni
   Notus haberis.

Grata diuino tibi festa nutu
Conferunt pastum latitans uideris.
Fama fit, uulnus perit omne mentis
   uulnere carnis.

Hinc cuius signum uitreum ueneni
Poculum frangit, uaga mens fugatur
uirgule tactu, fluit e cauato
   Marmore lympha.

 Insilit ferrum capulo reuersum.
Mollis humanos regis unda passus,
Qua tuam raptus Placidus melotem
   Cernere fertur.

Charus horrendam tulit ales escam,
Fles nimis sontis nece motus hostis;
E loco cedens solito petisti
   Liris amena.

Lubricus strata furit anguis ara,
Aggrauat pondus, strepit igne falso:
Sed nichil contra ualet inchoatum
   Ferre laborem.

Membra collapso laterata muro
Sana redduntur, patulo probantur
 Fratribus furtim male facta, regis
   Panditur actus.

Noxa libantem necat, et ruina
Sedis electe patet, obtinentur
Spiritus, rapto latitare uino
   Cernitur hydrus.

Obiicis fratri quod inane fecit,
Inspicis mentem penitus rebellem,
Copiam prodis, grauidisque somno
   Consulis index.

Perfidos tellus procul egit artus.
Sistit errantem draco, cessit ulcus
Regium nummi subiere, fugit
   Horrida pestis.

Quod cadit uitrum patet esse saluum.
 uasa producunt oleum, chelydrus
Pellitur dextra, manuumque loca
   uisio soluit.

Reddito uite puero, subire
Celicas sedes animam sororis,
Et uelut solis radio sub uno
   Omnia cernis.

Scandis ardenti sacer orbe presul.
In uia celum facibus corusca,
Quando ter ternis tribus et Kalendis
   Instat Aprilis.

Te canit letus chorus angelorum
Patriarcharumque, et apostolorum,
Et prophetarum meritis ab omni
   Parte beatum.

 Ut sit huius plebs memor ista laudis,
Hic ames dici pater, hanc decenter
Si doces, laute refoue, polumque
   Scandere prebe.

Christe deuoti pretium laboris,
Confer istius prece nos iuuari,
Cuius exemplo peritura fedi
   Liquimus orbis.

Hymnus hic noster, Benedicte princeps,
Sic tibi semper placidus, tuorum
Qui salus es, lux, decus et perennis
   Laus monachorum.

Meta celestis pretiosa Regis
Te facit ueris celebrem tropeis.
Unde nos semper petimus frequentes
    Nocte dieque.

Doxa sublimi maneat Parenti.
Eius et sacro diadema Nato.
Et tibi uirtus utriusque compar
   Spiritus alme.



XuIII. Sequens hymnus eiusdem auctoris Senariolis constans, de uirtute humilitatis, superbieque uitio tractare uidetur, qui quidem est satis elegans, sed in eo pangendo, more comicorum, multa utitur pedum licentia. Dolet autem mihi reperisse in eo quasdam dictiones uitio scriptoris corruptas, quas corrigere nequiui.



   Gaudete iusti, mites et pacifici,
Et omnes recti corde gloriamini,
Semper manentis possessores brauii.
 Filii Dei, conspectores Domini.
Sic ordo sacri testatur eloquii.

   In nobis quidem sanctus ille iugiter
Spiritus pietatis, sapientie
Et intellectus, timoris, scientie
Consilii, fortitudinis residet,
Largiter satis unumquemque imbuens.

   Inenarranda Domini est pietas,
Qui tantum corda diligit humilia,
Ut ea replens septiformi gratia
Spiritus sui condat habitacula,
Cuius est fructus gaudium, pax, caritas.

   Sternit elata, fundit arrogantia,
Brachio suo conterit prelustria.
 Sic quondam summa redimitum gloria,
Pro sola tantum angelum superbia
Felicitate repulit perpetua.

   Qui tam formosus, et decorus exstitit,
Ut nichil intra paradisum Domini
Aequari posset eius pulchritudini.
Platani, cedri uertex ac abietis
Frondibus eius non fuit equabilis.

   Similitudinis Dei signaculum
Erat decorus specie prenimius.
Cuius in ueste fulserat carbunculus,
Sapphirus, iaspis, salius, chrysolithus,
Smaragdus, onyx, berillus, topazius.

   Infelix homo, quid, cum superbierit,
Elationis crimine passurus sit,
 Si iustus iudex ueniam non tribuit,
Cui claritatis tante lumen intulit,
Ut rite cunctis preferrentur angelis.

   Sed felix ille, quem res iste possident,
Mens bona, pectus purum, uita innocens,
Cuius in celo merces orbe maior est,
Et nomen ille magnus liber continet,
Quem ante tempus scripserat Omnipotens.

   Illic diuine pietatis munere
uos oderis. . . tudine. . . tras mudule.
Conscriptis uite fulgitis charactere.
Apostolorum chorus hinc, et martyres,
Et confessores exsultant, ac uirgines.

   Postquam finita statione seculi,
uos scriptos idem antiquus citauerit
 Celorum regni clauiger mox aperit.
Regis eterni uirgo mater excipit,
Et statim choris sociat angelicis.

   Sanctorum omnis concinit exercitus
Iubal est primus in choro canentium.
Pulsat Maria soror Aron tympanum.
Rex autem Dauid personat psalterium.
Et Benedictus regulare premium.

   Cernit insignes legis sue dogmate,
Inter ignitos, et condensos lapides
Nitore miro coruscare pariter
Miratur opus, et laudat artificem.
Inde scholarem rimatur originem.

   Accedit Maurus, Honoratus, Placidus
Et Constantinus, Faustus et Simplicius.
 Beato Petri omnes ita referunt.
Quos sic miraris ex Casino prodeunt.
Nos expoliuit noster Desiderius

   Cui Pater almus grates fert innumeras,
Eique digna premia pronuntiat.
Auctorem rerum omnium expostulat,
Ut in superna angelorum gloria
Sibi cum illo congaudere liceat.

   Inter hec uobis seraphin micantia
Sanctus, et sanctus, sanctus proclamantia
Inestimanda conferunt tripudia,
Canere iubent canticorum cantica.
Ut illa quater triginta sex millia.

   Citharizantes cantico uirgineo
 Decenter agno psallitis purpureo.
Laudatis eum in choro et tympano,
Cantatis ei in chordis et organo,
Celi terreque iubilatis Domino.

   Cuius effecti glorie participes,
Iam precor sitis mei semper memores.
Sic eum mihi facite placabilem,
Ut me dignetur superis coniungere,
Unde uos possim uel longe respicere.



XIX. De Casino monte.


Mons bone, salueris pacis dator, atque quietis,
Qui facilis regni uia crederis esse superni.
Tu lapides illos seruas in pectore fixos,
Aula quibus celi constructa notatur haberi.

    Quanta tibi, bone Christe, sua
Factus imagine debet homo,
uis animi penetrare nequit,
Lingua retexere nec poterit
Ullius arte magisterii.

   Rhetoris interit officium,
Finis et ars studiosa perit,
Nec sua dogmata philosophos
Plus satis ingeniosa iuuant,
Se quibus omnia scire putant.

   Creditor hec numerare uales,
Quem data premia nulla latent.
Tu lucra solus et exigere,
Cedere qui facis imperio,
Quidquid habetur in orbe suo.

    Hisque tua pietate sibi
Contuleras potiora nimis.
Nam faceres ut in arce poli
Hunc tibi participem fieri,
Passus es in cruce sponte mori:

   Illius insuper ad decus est,
Forma tibi quia carnis inest,
Qua rutilas Patris in solio
Edite uirgine iure nouo,
Et Deus omnipotens, et homo

   Ciuibus hactenus hec superis
uilis erat species hominis,
Nunc quod habent hominem dominum
Hanc uenerantur, et obsequium
Commoditate pia tribuunt.

    Grauiter hos, simul ut maneant
Perpetua quoque pace ligas
Unde polique, solique tua
Una uidetur, et est patria,
Res ubi publica tanta micat.

   Lege sed hec posita fruitur
Infima pars, ut in alterius
Gaudia transeat, immo suum
Sumere iam ualeat brauium,
Perdiderat quod Ade uitium.

   Preterito uitiato modo
Nulla manet sine labe caro,
Crimine labitur assiduo.
Rursus, et ipse refugit homo.
 Sic habet ex fide merito.

   Pena modo datur ex scelere,
Gratia redditur ex opere,
Nempe bono neque militie
Splendida quisque potest aliter
Te duce, signa mouere tue.

   Dantibus his operam studiis
uiuere das operam multiplici.
Cumque nec omnibus una satis
Regula sit tamen officii
Huius erunt habiles meritis.

   uirginibus, uiduisque, uiris,
 Coniugibus, simul atque sacris
Ordinibus patet aula poli.
Pius operantibus ac monachis
Notior hec solet esse magis.

   Ecce Casinus abundat eis,
Mons uenerabilis aula Dei.
Mons Sion altera, dux fidei.
Mons, ubi iura Deus populo.
Scripta suo tribuit digito.

   Tu sapientia summa Patris,
Qui dubio sine cuncta sapis.
Da facies, ut amena loci
Huius, ut est, referatur eo,
Quod tibi complaceat, studio.

   Scire uolentibus hoc animus
 Fert modo dicere, nam reliquum
In bonitate tua remanet,
Qui famulantibus hic merita
Multiplici pietate paras.

   Italie iacet in gremio
Montibus obsita planities;
Pampinus hanc uiridis decorat.
Est nemorosa parum, sed aquis,
Fluctibus et uariis celebris,

   Rebus in omnibus hec locuples
Indigenis, sed et hospitibus
Est locupletior, hinc etenim
Est iter Urbis apostolice,
Totius orbis adhuc domine.

    Collibus eius oliua decens,
Cedrus, et alta cypressus inest.
Cetera partibus arboree
In sua lyris amena ruens,
Et rigat, atque rigando fouet.

   Mons ibi Casini nomen habens
Omnibus eminet, ipse quidem
Pectore menia prisca nimis
Pertulit, in quibus ara fuit,
Qua perhibetur Apollo coli.

   Hic Pater ante monasterium
Constituit Benedictus, habens
Pignora luminis etherei,
Plebs quibus inscia demonicis
Eriperetur ab opprobriis.

    Sed Patris omnipotentis idem
Iudicio ruit, eximie
Postquam refulsit, et hinc cecidit.
Inde domus renouata diu
Mansit in his quoque temporibus,

   Quod bene condita non fuerat
Casibus agnita signa dabat  .
Materies lubricabat et ars;
Cella nec una monasterii
Officiis erat apta suis.

   At Patris omnia consilio,
Hoc dare carmine quem nequeo,
 Diruta rite fuere solo,
Sunt modo cuius et arbitrio
Lumine predita continuo.

   Nomen ob hoc operantis opus
Nec reticere ualet penitus,
Nominis usus et ut proprii
Postulat, anterior poterit
Syllaba longa breuis fieri.

   Ergo licebit et expedit hic
Nomen inesse desiderii,
Qui dedit, o Benedicte, tibi
Tam pretiosa domicilii
Premia, ductus amore tui.

   Marmoreo foris est lapide
Intus et ecclesie paries
 Splendidus. Hic tamen haud facile
Ducta labore uel arte rudi
Omnis ab urbe columna fuit.

   Undique cetera lata loci
Pondere pre nimio pretii
Empta fuere, nec Hesperie
Sufficiunt satis artifices:
Thracia merce locatur ad hec.

   His labor in uitrea potius
Materia datur eximius;
Nam uariata coloribus hec
Sic hominis decorat speciem,
Non sit ut alter in effigie.

   Lustra decem nouies redeunt,
 Quo patet esse laboris opus
Istius urbibus Italie
Illicitum; peregrina diu
Res modo nostra sed efficitur.

   Hic alabastra nitere lapis
Porphyreus uiridisque facit;
His proconissa pauita  simul
Sic sibi marmora conueniunt,
Ut labor hic mare sit uitreum.

   Tanta decoris in hoc rutilat
Gloria, Roma quod ipsa sua
Pluris ut estimo non faciat:
Sic quoque uota Desiderii
Conualuere benigna Patris.

   Aurea uasa, uel alterius
 Ponderis ingenui potius,
Gemma quibus pretiosa nimis
Enitet, aut micat, aut rutilat,
Hinc ope contulit innumera.

   In casulis trabeisque stolis
Maximus est numerus pretii.
Ara grisea labore suo
Plus pretiosa refulget, et es
Carius exsuperant bifores.

   Omnia pene quibus locus hic
Condecoratur et est celebris
Sponte pia Pater ipse dedit.
Sunt noua, sunt bona, sunt solida;
Ad sua digna sat officia.

   Patricios comitesque duces
 Sustulit huc bonitatis ope;
Et satis undique clara domus
Fulget in orbe, uelut speculum
Solis in ethere perspicuum.

   Quis meliora, Casine, tuis
Menia porticibus statuit?
Aurea non domus ipsa Cyri,
Non Salomonis opus ualuit
Sedibus his rutilare magis.

   Atria Iustiniana situm
Hunc sibi diligerent satius.
Est tibi grande nimis meritum,
Fertur ubique sub ethere tuum 
Sanctius esse domicilium.

   Tu speciosa fenestra Dei,
 Proxima luminibus superis,
Unde uidentur ad hec anime
Tendere, mundus et hic hominis
uisus ab unius est oculis.

   Ut paradisus amenus Eden,
Omne soli superos specimen
Eius aromatibus redoles:
Delicie tibi non alie
Sunt nisi forte sue pariles.

   Cantica conficis angelicis
Consona uocibus atque modis:
Corde uideris et ore Deum
Poscere continuis precibus
Crimine pro populi potius.

    Iam poteris, Pater, angelicis
Pollicitis, Benedicte, frui:
Ditior est domus ista satis
Quam fuit hactenus; at meritis
Fac sit ut ante beata tuis.

   Tu bone, tu pie, tu Domine
Sancte Deus, Pater omnipotens,
Cui nichil est dare difficile,
Hic habitantibus etheree
Da liqueat, peto, lucis iter.

   Sic placeat modo nostra tibi
Concio, prisca uelut placuit,
Integra que penitus meruit
Partibus huius ab hospitii
Lucida regna subire poli.



XX. Cantus in laudem beate Margarite uirginis, et martyris.


Si sua uaniloquo tumefactus carmine mundus
Facta refert, num nostra manus torpere ualebit,
Ne pulset cum uoce lyram, dum celica narrat?
Ergo age uox omnis, que cantat uerba choreis
uana cadat, ludos omnes proscribat inanes
Nostra chelys, sed diua ferat. De ciuibus ora
Antiochena olim magni produxit in orbem
Feminei generis titulans iubar. Illa meretur
Baptismo mundata Dei non esse parenti
Chara, sed hinc Patri placuit magis illa superno,
Pulchraque celicolas traxit nimis, atque caducos
 Margarita oculos; inhonesto lumine preses
Inspicit oblatam querens mulcere puellam;
Dumque negat calido ore fidem secura fatetur.
Ille minis mollem credens impingere mentem,
Inuenit in tenera pectus latitare uirile
uirgine, non poterat tenebroso carceris antro
uincere. Non uirgis carnem ferientibus, unde
Sanguinei currunt riui, nec pectore traxit
More puellarum suspiria: iungitur illis
Ungula que laceret denudans ossaque pandat
uiscera plus poterat fortis sufferre malorum,
Quam manus inferret mentem miserata manentem.
Clauditur in tenebris, radius quos pellit ab alto.
Hostis adest specie, et uasti terrore draconis
Mollitur, uictusque fugit, sed ad altera tendit
 Inueterata doli figmenta ac uincitur inde,
Dum pede uirgineo collum calcatur inane,
Nec licuit repeti sine nutu uirginis umbras
Ducta dehinc constans dum spernit sacra deorum,
Iungitur exurens lateri pro uulnere lampas.
Sed caro dum patitur, mens prorsus ad alta leuatur.
Cumque ligata datur dolio sua uulnera rumpi
Sensit, ob hoc populi uocesque ad sidera tolli.
Confessique Deum celorum munera sumunt.
Denique ne populus in Christum crederet omnis
Ad loca sanguinei iussa est certaminis ire,
Emisseque precis post sacra oblata feritur,
Et caro dum iacuit, mens eius in ethera fertur.



XXI. Incipit ode in laudem sancte Ursule.



Fulgor aspectus placuit uirorum
uiribus, mentis decor at supernis
Ursule turmis, merito potentis
   Nobilis ortus.

Luctibus patris tulit hec iuuamen
Non timens regis furias caduci
Nixa uirtuti Domini potentis,
   uirgo pudica

Queritur sponso, trahit illa sponsum,
Dumque se profert socias requirit,
Aggregat festo celeres ministros
   Leta futuro.

Iungitur sacre comitum cohortis
 Sanctior cleri celebris caterua,
Aduenit patrum cupidus corone
   Fulgidus ordo.

Summus oblatum decus, et resignat
Pastor, haud damni pauidus minoris
Dedicans Christo comites lauacro
   uirginis alme.

Irruit cultro ferus interemptor,
Agminis sacri madidus cruore,
Spiritus celo subeunt aperto,
   Ossa colonis.

Ergo pulsantes Dominum rogate,
Parua quo uirtus meritis iuuetur
Nostra sub magnis laqueis malorum
   Undique cincta.



XXII. Cantus in laudem S. Catharine uirginis.


Pulchra nimis nullum cupiens admittere sponsum,
Quem non perfecti compleret forma decoris,
Omnia qui nosset, querens uirtute potentem,
Et qui precipua foret ex pietate benignus,
uirgo pudica Dei martyr Catharina quod optat,
Obtinet, illecebras dum carnis abhorret iniquas.
Dumque refutat opes, dum uanos spernit honores,
Ictibus obiicitur, uictrix per singula fulget.
Auxilio stabilita Dei mortalibus audax
Restitit insidiis, promissa nec aspera curans.
Doctaque non timuit confundere pectora doctrix,
Nec uerita in tenera sufferre flagella iuuenta
Altior imperio, dum carcere clauditur atro
Nulla fames sanctam potuit percellere mentem,
 Dante Deo famule, que sunt accommoda uite,
uisitat ancillam Dominus, reginaque clausam.
Nec tenebras patitur, dum lux diffunditur intus.
Conscia congreditur famulorum turba, fidemque
Suscipiens apto quesiuit tempore palmam.
Nec potuere rote constantia uota rotare.
Nec metuit mortem portans ex morte coronam.
Sanguineas uulnus dum mittere debuit undas,
Lac dedit, egregio corpusque dedere sepulcro
Turba supernorum, guttas funditque salubres,



XXIII. Ode in laudem eiusdem uirginis


Multa nos cogit bonitas puelle
Cantico laudes agitare nostro.
Pauca dum spernit, sibi que parentes
 Liquerant, multis opibus fouetur.
Sceptra dum regis fragilis reliquit,
Alta dotauit iuuenem corona.
Plurima fulsit Catharina forma,
Sed magis pulchram numerosa uirtus
Reddidit, summi meruitque Patris
Unico iungi speciosa Nato.
Eius amplexu cupiens foueri,
Terras quod posset dare, non cupiuit.
Prosperum quidquam, mala nec refugit.
Unde nec presul potuit minaci
Pectus illius remouere uultu.
Eius et spreuit placitis fauere.
Monstrat arguto rationis acta.
 Que fidem lustrent senibus togatis.
uicit, et uictis placuit subesse,
Fine dum uitam subeunt carentem.
Carnifex ferro lacerat tenellam,
Forte sed pectus nequiit ferire.
Carceris tetra latuit cauerna,
Splendor ast summi patuit decoris.
Et lucrum Christo parat in caterua.
Iam nouum pondus cecidit rotarum
Ante se sacrum tulit et manipulum.
Iussa sed tandem caput amputari
Supplices Christo rogitat fauendos.
uulnus illatum laticem dat album.
Celice turbe sepeliuit ossa
Puritas manant oleum salubre.



XXIu. Alia ode in ipsius laudem.


Laudes non pigeat prompsisse cantibus
Quas uirgo meruit, nec meritis pares
Candor uirgineus precipuus nitor,
Quod fulsit sapiens, et stabilis ualor,
Extolli titulis iure petunt nouis
uirtutum numerus, quo uiguit breui
Hoc uite spatio suo fragili statu.
Extollens Catharine niueum decus.
Quod non dilacerent plurima commoda
Non tollat species, diuitiis cadat
Sexus feminei libera portio,
Grandis sub tenere uisa scientia
Arcano inuenis multa scientibus
 Dum profert fidei mystica dogmata,
Non infert aliquid conscia concio,
uictricis retinens lumina fulgide,
Perdentesque animas inueniunt eas.
Excellentibus fragili robur in arbore
Experta est regimen, que tenuit manus.
Dum pulsat precibus, dum furiis minax
Carnem dilacerans sub tenebris locat,
Ut demptis dapibus precipitet neci.
Splendor, sed famule gaudia congregat,
Ut carnem foueant, pabula preparat.
uerbum fructificat, germina colligit.
Fortis terribiles non timuit rotas,
Et mortem patitur, ne subeat necem.
 Et lac consequitur uulnera candidum.
Montanoque locant uertice funera
Dextre celicolum, quis refluit liquor
Reddens debilibus membra ualentia.



XXu. Loquitur uirgo Maria ad Iesum natum.


Has mundi tenebras noster bene ueneris infans
uisere, qui lato diffundis lumina celo.
Fili mei, filique Dei, nouus accola, salue.
Sed quis, quo properas compar genitoris? ab alto
Prosiliens quo nate uenis? qui rata polorum
Reples, tellus sinus hic mage complacet artus,
Concludi num forte uenis, qui fine carebas,
Qui stans cuncta mouens uenisti in carne moueri
Qui geris in dextra mundane pondera molis,
 Ancille, tremulique senis portabere palma?
Cuius celicole pascuntur munere, paruas,
Quas tamen implesti, placuit tibi suggere mammas?
Quem superi cecinere chori, quod ante beati
Exsultant animi uenisti emittere luctus?
Euge iam nostros subeas, mi nate, lacertos.
Parua geret magnum genitrix, fragilisque potentem,
Factorem gestabit opus, nubesque decorem.
Astat inops ancilla tibi, que mollia parua
Membra tegat panno, non hic domus inclyta sumptus
Apparat, ancille desunt, ignauique ministri,
Cumque furit Boreas, non igne, aut pelle fouebo.
En tenerum patere loculo deponere corpus,
 En tibi pro lecto presepe insternitur amplo,
Qualia nate legis, tali tibi more parabo.



XXuI. Ad laudem sancte Lucie uirginis et martyris.


Qui celo quondam statuisti lumina terris
Spargere, de tenebras pellentis munere lucis,
Nocte licet pressos nubes nos pallida condat.
Lucida gaudemus tamen hic quandoque tueri.
Clara quidam fidei gestant sub agmine uirgo
Lumina, nos docuit constanti lucida bello
Sistere, dum precibus Dominum uicisse tonantem
uisa quoque est morbo prestans suffragia matris.
Multa parat demon, uis carnis, prelia mundus.
Docta ferit iaculo latitantem nubibus hostem,
Luce micans fidei carnis molimina uincit,
 Dum se terricole facibus non iungit amantis,
Que potiora quidem celestis federe sponsi?
Quem fouet in minima diffundens munera membra
Fortior insurgit mundus pro Marte secundus.
Inde sinister adest et uerbo, et uerbere turgens,
Nulla potest animum fragilis sub carne uirilem
Frangere uis clausum, de cuius robore traxit
Robora mortalis moles, nam sistere uisa est.
Multimodis hominum conatibus acta, bonumque
Ad loca perdendi, ut traheretur feda pudoris.
Incensas superat flammas, nec uulnera mortis
Expauit, sacraque carismate fota reliquit
Membra quidem terre, sed spiritus ethera scandit:
Hic tua lucifero resplendet culmine sedes.
Hic sacer implexus tibi porrigit oscula sponsus,
 Huc quoque nos tua uota trahant o lucida uirgo.



XXuII. Incipit ode in honorem Innocentum.


Candentem segetis noue
Miremur cumulum chorus,
Qui fauces teneras agant
Coram principe canticis.
Gaudet primipilus recens
Ductor mittere preuios.
Letatur paribus puer
Florum primitias legens
Hic gaudet titulis loqui,
Quos prorsus dabat inscius
Aetas, et sine crimine.
 Sic dignis canitur prior.
Instas innocuum tonat,
Si lingue officio carent,
Clamat sanguineus rubor.
Occisi resonant decus,
Quod uiui nequeunt loqui.
Quid uis, tigride durior?
Quid seuis, carnibus canis
Peior? quid sociis uacas?
Pignus celicolum putas
Infundis manibus premi?
Sed frustra tumeat furor,
Et te magnificum puer,
Materna ubera subbibens
uincat, te fugiens domet.



XXuIII. Incipit de sancta Agnete uirgine et martyre.


Si tibi difficile fortasse uidetur habere,
Que fortis potuere uiri, que uirgo pigebit,
Amplecti potuit, que nomine dicitur Agnes?
Quam non nature fortem perfecit origo,
Nec tulit expertam prudentia temporis ampli.
Forma decens extra, sed forma decentior intra.
Hinc oculis hominum placuit, sed abunde supernis
Egregii redolens per singula germinis actus,
Que sibi sacra fides dederat speranda colebat.
Huic quoque proposito tali se robore iunxit.
Neu blandum quidquam, nec durum uerere mentem
Posset, ceu nichil mortalia cuncta putantem.
 Que mulier, uel forte magis robusta uirago
Tale genus belli superet, si forma decora,
Si tener etatis fluxus, si munera quisquam
Plurima protulerit, si nobilis adsit amator?
Ista tamen superans, illata flagella timebit.
Hec simul hanc iuuenem cinxerunt commoda sacram
Organa non uitii, sed que uirtutis habebat,
Utque magis tenere uirtus occulta puelle
Cresceret, et pauidas igniret ad ardua mentes.
Preparat insidias prefecti natus iniquas.
Carnis amator, eam, sua ne connubia spernat,
Exhortans, placidusque illi sua munera profert.
Est mihi, uirgo refert, melior te sponsus, amans me.
Esca necis discede procul, scelerisque minister.
 Huius uirtuti quecunque potentia cedit.
Sidereusque decor speciei culmen adorat.
Apta quidem facies, hilarique affecta nitore
uoce pia dulcis, cui sermo nescius ire,
Non asper miseris, meroris mens sedet expers.
Unde nec exterior facies sua turbida uisa est.
Candor inest, fulgensque decor, speciesque ruboris,
Egregium facit hunc genitor, quam prosit imago.
Et regale genus, animi quoque plurima uirtus.
Perpetuas contrectat opes sitibunda potentes
Corda fouere, quibus prorsus tollatur egestas.
Huic mihi dilecto placui, connubia secum
Contraxi nullo penitus mutanda ualore.
 Aureus et digitum circumdat circulus. ut sim
Sponsa fidelis ei, quo sim redimita, benignus
Plurima dona dedit, facies ornata cruore est,
Complexumque tulit gemmarum lumine sertum,
Excellensque genus uestis, ne forte uiderer
Tanto dissimilis sponso, nec digna decoris
Admitti thalamum, pre cunctis quos mihi legi.
Sicque mihi adiunxit se, ego sic quoque copulor illi.
Neu me blanda trahant, neu frangat grando minarum
Ecce hostis si bella paret, certamine uictrix
Fulgebo, teneros si nudet turpiter artus,
Cesaries me densa teget pro ueste decenti.
Si quoque prostibuli tenebris intacta locabor,
Angelice tutela manus mea membra iuuabit.
 Si locus infamis, Domino mea uota dicabunt.
Si tenebrosa loci facies, perfusa recenti
Lumine fulgebit melius, uestisque feretur.
Liberta sua male mihi si transmittat ephebos,
Hinc, sua si sapient bene corda, redire licebit
Illesos, sed non ueritus diuina peribit.
Quem tamen effusis spero concedere uotis,
Qui sibi me iunxit speciali munere, Christum.
Cuius cantabit titulos de morte resurgens.
Hinc rabies exorta malos seuire ministros
Compellet, datus alter erit, qui cepta sequatur.
Illaque qui in cinerem conuertat membra parabit.
Hec iniecta rogum, diuisaque flamma quiescet,
Utque meo tandem coniungar in ethere sponso,
Gutture transfigar, sed mens ad celsa uolabit.



XXIX. In eamdem.



Igne diuini radians amoris
Corporis sexum superauit Agnes,
Et super carnem potuere carnis
   Claustra pudice.

Cogitur stupris maculanda uulgi,
Nuda famosum subeat lupanar,
Angelus caste pudibunda seruat
   Membra puelle.

Candidi celo ueniunt amictus,
Clarus obscenis Dominus refulget
Splendor, et gratos superant odores
   Fornicis arcus.

 Perdidit uite iuuenis decorem
Ausus intactum uiolare corpus,
uirgo sed uere reuocat saluti
   Funus acerbum.

Flamma, diuino dominante nutu,
Friget estiuos imitata rores,
uirginis corpus Domino dicatum
   Iussa cremare.

Mista sacrato moriens cruore
Lactis effudit niuei fluenta,
Quam ferus lictor lateri profundum
   Condidit ensem.

Spiritum celse capiunt cohortes
Candidum, et celi super astra tollunt,
Iungitur sponsi thalamis pudica
    Sponsa beatis.

Diua nunc nostre miserere sortis,
Et tuum quisquis celebrat tropeum,
Impetret sibi ueniam reatus,
   Atque salutem.

Redde pacatum populo precanti
Principem celi, Dominumque terre,
Donet ut pacem pius, et quiete
   Tempora uite.

Laudibus mitem celebremus Agnum,
Casta quem sponsum sibi legit Agnes,
Astra qui celi moderatur, atque
   Cuncta gubernat.



XXX. In eamdem.



Ardet intacte faciem puelle
Presidis natus, stabilis sed illa
Tale responsum iuueni pudico
   Retulit ore.

Quid meos frustra thalamos requiris
Pabulum mortis, laqueusque uite!
Turpis obsceni procul hinc recede
   Criminis auctor.

Dona, que iactas pretiosa diues,
Pauperis mentem moueant puelle.
Dignior sponsus meliora multo
   Munera prestat.

Clarior luna, radiisque solis,
 Cuncta cui parent elementa mundi,
Se mihi sponsum dedit, et perennem
   Sidera dotem.

Iamque complexu fruimur pudico,
Iam caro carni sociata gaudet,
Iam sacer sanguis faciem nitenti
   Murice tinxit.

Quare mortales periture formas:
Celitus nostri placuere uultus,
uiuet in terris amor iste, celsis
   uiuet in astris.

uirgo nec mirum uideatur alma,
Cuncta si spreuit monumenta mortis,
Que pium uite Dominum perennis
    Semper amauit.

Ad tuas Agnes rogitamus aras,
Flagret in nostris amor iste fibris
Comprimens blande stimulos iuuente
   Flamine sancto.

Ure lasciuas hominum medullas,
Tutus ut dulces fugiat procellas
Spiritus mundi, domitaque uictor
   Carne triumphet.

uirginum laudent pia uota Regem
Quem decet sacre genus omne laudis,
Cuius in trino ueneramur unum
   Numine numen.



XXXI. Sermo ad clerum in laudem uincentii martyris.


 Hactenus almorum referentes facta uirorum
Tegmine prosarum uestiuimus, ast noua patres
Ac fratres placuere magis, ueterata tueri
Non placet, ipsa cibos renouari mensa requirit.
uos igitur namque huc uos traxit causa ciborum,
Non quos corpus amat, gustum prebete recentem,
Quodque dabit Dominus leto portabimus ore.
Utque magis possit refoueri uestra uoluntas,
Ad Domini matrem solito properemus honore.
Quod portemus ei, docuit nos angelus olim.
Auxilium postquam de celo sumpsimus, inde
Confortata uigent et corda, et lingua loquentis,
Ut nostis, reuerenda cohors fratresque patresque,
uita sub hoc lapsu decurrens militat omnis.
Ergo hostes superare uacat, quod aptius ardor
 Mentis agat, quando promittitur inde corona,
Quanta est celsorum conscendere regna polorum.
Namque hic mortifero uita est exempta pauore,
Nullaque, que frangant, obstant aduersa, salutem
Hic animam diuus sitibundam pascit abyssus,
Hic quoque largifluis exundat copia donis.
Hic, qui constiterit, supremo effertur honore,
Hic que non cessat, circumdat gloria dignum.
Non murmur, non rumor ibi que federa rumpant.
Si qua potest pensare animus, uel si qua loquentis
Lingua potest fari, si lumina cernere quidquam,
Istis nunc conferre uoles? de talibus audax
uerba dabis? nunquid meritorum gaudia tentes?
Qui uolet hec, fiat ualido certamine uictor.
uincenti dabitur sertum, dulcedoque manne.
 Queris amica? prius inimicos uince furentes.
Tres siquidem nobis obiectos nouimus hostes.
Tres hi lethiferis impugnant pectora telis,
Nec cessant lassare uirum, nisi colla sub ipsis
Deiiciat, fractoque manus det robore uictas.
O quantos latitans prostrauit carnis iniquus
Pulsator, quantos detraxit ad infima mundus.
Quantos predo uorax tenebrarum trusit ad ima.
Hi primos traxere patres ad funera prima.
Horum prima fuit proles prostrata nefando
uulnere, quo uictus periit Sodomita ruine
Sulphuree adiectus quorum almus decidit ictu
Psalmographus, sobolesque nitens, quo plurima, iamque
 Turba cadit, quis namque orbem sine uulnere linquit?
O nimium felix, qui tantos propulit ictus!
Hunc laudes, titulique notent, hunc fulua corona
Si quis adest talis, nostro sermone notetur.
Ignoscat tamen egregio si non sit honore
Compar, cui tamen hic dulcescat cantus in aurem,
Si modicus, libeatque graues ad summa leuari
Audistis reuerenda phalanx, quem laude decoret
Sancta parens hymnos, psalmos, responsaque cantans.
Hunc quoque carminibus nostris describere fas est.
Hic est occiduo generatus climate uictor
Prodiit, atque illi nomen uincentius exstat:
Hinc nitidus iuuenem cinxit decor, altior intra
 Splendor erat, quo summa potens, atque ima tueri,
Quem mage uirtutum fecerunt agmina clarum.
Obsequiisque Dei non mundi membra subegit.
Hic postquam campo tot uinci pectora uidet,
Et pauidos fugitare duces, atque hostibus ultro
Cedere proiectis a sese protinus armis,
Infremuit, ualidumque tulit sub corde dolorem.
Ulciscique cupit, pudet hostes ferre triumphum.
Nec tamen, ut preceps se opponere tentat inermen,
Festinus petit arma dari, gestuque minaci
Bella parat, gaudent stantes hinc inde sorores,
Nec passe externum circumdare militis artus
Officium uoluere suis hunc cingere dextris,
Ecce, inquit, scutum, uelo fuscata serenam
 Prima soror faciem, fidei quam nomine dicunt.
Hoc te, ne laudant, que sunt infesta, iuuabit.
Altera que capiti galeam succurreret, affert.
Que sperat secreta Dei, celsamque salutem,
Tertia dat totum que possit cingere corpus
Loricam multi quam nectunt ordine cycli:
Hec est, que innumeras iungit dilectio mentis.
Quarta dedit stabilem iusti uestita decore
Thoracem, femorique tulit, qui congruat ensem.
uirgo pudica suo gestans cognata pudori
Tegmina texta dedit, telum prudentia triplex.
Sacraque lex pugilem forti premunit in arcu,
Unde queat ualidis hostes penetrare sagittis.
Cruribus aptatur quam protulit ocrea duplex
uirgo humilis, pedibusque dedit calcaria binis.
 Hinc amor, inde timor, domitum qui subsit habenis
Sobrietas sternebat equum. Patientia sellam
Attulit. Aurato prefulgens tegmine tandem,
Quod rex contulerat, aduersos queritat hostes,
Et uincens exit quo uinceret, inde superbe
Stant acies, stat et ipse micans celestibus armis.
Prima aciem iuxta mouit caro, nulla minatur
uulnera, non toruos demonstrat in agmine uultus,
Lubrica sed placidi speciem mentitur amoris.
Oscula lethifero dans inuiscata ueneno,
Arridensque parat fletum cantansque dolorem.
Pulchra affert oculis animam predantibus aures,
Dulcisonis pulsare modis molitur inertem
Hinc reddens animum, nares demulcet odore
 Multimodo, gustumque trahit uaria arte saporum,
Inque cibis firmenta nouat, dans mollia tactum
Allicit, hinc miseram confundens crimine mentem.
O te felicem, que tantos uiceris hostes!
Hanc ubi persensit iuuenis clam sistere bellum,
Non tulit ingenuos secum miscere lacertos,
Blanditiasque pugil dedignans spreuit iniquas.
Sic fugiens uicit, nam sic fugisse decorum est.
Calcibus urget equum, rigidasque imponit habenas.
Mundus adest contra, trinumque preordinat agmen.
Errorum precedit onus, nam dira tyrannis
Arbitrata Deum, quod fictos fictile sculpsit,
Spicula falsidico lethalia sparserat ore
Ictibus opponit clypeum, uicitque superbum.
Ecce aliud pugili uincendum opponitur agmen
 uanus amor, quo pulchra domus, quoue uxor amatur
Quo soboles dulcis, quo pulchrum queritur aurum,
Istaque celesti miles superabat amore.
Obuius interea robustam impingere mentem,
Ipse timor secli tentabat, casside fortes,
Reppulit impulsus, dum nulla infensa malorum
uis potuit mentem prosternere militis almi.
Ille, inquit, manda, Pater inclyte, uerba tyranno
Opponam. Iubet ille libens, que uerba tyranne
Infelix, que uerba refers? cur sacra negari
Nostra iubes? me, me credis pauescere uultum,
Terroresque putas animum pulsare minaces?
Plus te torquebo si torqueas, ipsaque penas
Ultrix pena dabit, feriereque, quam trahit arco.
Taliter infestum miles superauerat hostem,
 Cum procul indignas, armatas Marte cateruas,
Stare iubet quondam de celi culmine iactus,
Insidiasque parat, fraudes petiere priores.
Insultans tenso, sed cauit uulnera telo
Christifer athleta, nec Martis ferre furorem
Disiecte potuere acies, fugit omnis in umbras,
Aspectumque pauet pugilis, telumque caterua.
Inde cruentorum trux illi opponitur agmen
Carnificum, gens hec sequitur uexilla tyranni.
His tormentorum uaria committitur arte
In iuuenem seuire sacrum, cupit omnibus unus
Opponi, celerem selleque innixus agebat
Quadrupedem geminis idem calcaribus urgens,
Immotusque suos ad uulnera concitat hostes.
Turba ferit pugilem, et feriens magis inde ferimur.
 Plus siquidem ualidus poterat tolerare malorum,
Quam manus inferret Christi succensus amore,
Quemue putant uinci, sublatus ad ethera uincit.
Obuiat alticulis circumdatus undique turmis
Princeps, qui pugilem quondam fulciuerat armis,
Qui bello fulgere dedit, manibusque iuuamen
Attulit, eterno concludens munere palmam.
Nos trahat hoc speculum, nos instruat ista uirilis
Nobilitas animi. uisus sufferre laborem est
Ingentem, succedit ei prestantior illa
Longa quies, uitam dum perdere creditur illi,
uita manet nullus quam possit claudere finis.
Parua pugil dum tecta abicit, datur alta superne
Aula domus, fragili quia sustulit in uite plagas,
Pectinibus, flagrisque rogi, seu carceris antro,
 Insuperis recipit superantia munera uictor.
Transiit opprobrium, transacta est pena, laborque,
Sed non casura modo gaudet in ethere palma.
Huius chara phalanx, ualidis si innitimur armis,
Sectari si gesta iuuat, si compare gressu
Hostiles in Marte manus superare placetque,
Qui pugili, et palmam dedit ille, et nostra iuuabit
Pectora, prostrato donans ex hoste decorem.
Impetret hoc fusa nobis prece uictor ab alto.



XXXII. Incipit oda excitatiua militibus Christi.


Quid stas? otio quid pugil heres?
Belli moueat feruidus horror.
Quod si retrahat friuola uirtus,
 En auxilium dextera Christi
Prestat fragiles portans humeros.
Intende ducis quam cape formam.
Exemplar erit uita proborum.
Dabitur forti fulua corona.
Prudentia te protegat ante,
Et iustitia postera purges
Ac ne tumeas, temne secunda.
Leuam retine robore fortis.
Summi capias iussa magistri.
Seruant fragilem, si bene seruas.
Sermone sacro sternitur hostis.
Ensem capias hunc tibi tutum,
Nec te subigi crux sinet hosti.
Hac qui steterit, non timet illum.
 Tegitur miles, uotaque fundens
Moyses populum protegit orans.
Scutum fidei suscipe feruens,
Ictus poteris tollere uictor,
Spes det galeam, que caput obdit.
Cape loricam membra tegentem,
Quam iustitie dextra propinet.
Iuuat et multum cingere lumbos.
Caligis pacis subdere talos.
Hostis latitans his cadet armis.



XXXIII. Item oratio, seu confessio metrica.


Prisca lauans proprio mundi delicta cruore,
   Christe, tibi dignas fac mea uerba preces.
Id quibus obtineam solus potis ipse docere:
    Nam nego, que bona sunt te nisi dante dari.
Principio non ulla malo possunt bona gigni,
   Sunt quia principio te generata bono.
Ergo boni quidquid mea lingua referre ualebit
   Pro certo credam te tribuisse mihi.
Os ego Dauidico patulum sermone tenebo,
   Illud tu repleas polliciti memorans.
Tu fons es uiuus, tu fons plus sole serenus,
   Quem quicunque bibit non aliunde sitit,
Mane tuum tenebris nox non interpolat ullis.
   Quisquis in hoc ierit non ruiturus erit,
Hunc mihi da fontem, da lumen, et hoc mihi post hec
   Quod peto quin habeam non dubitare licet.
Cur ego me miserum tantum confidere de te
    Debeo, qui tantis criminibus teneor.
Debeo, Rex pie, debeo, tu caro, uictima, census,
   Factus es, exitio liber ut esset homo.
Mors tua uita fuit cunctorum, uitaque uita,
   Quam diuerse res esse probant idem.
Hoc hominis meritum, non, sed tua gratia fecit,
   Que confidendi ius mihi semper erit.
De te dum fuero confidere non dubitabo,
   Quod quicunque tuo seruet amore facit
Arsit piscator hoc, et publicanus amore,
   Cum subito merces spreuit hic, ille ratem,
Hinc est pro minimis redemptio maxima dono,
   Clauiger hic celi, legifer ille Dei.
Arsit amore tuo, qui te suscepit ouanter.
   Hospitio princeps, arsit amore tuo.
 Arsit amore tuo cuius nec in Isrel esse
   Aequa fides potuit, arsit amore tuo.
Arsit amore tuo, que sepe repulsa salutem
   Obtinuit prolis, arsit amore tuo.
Arsit amore tuo, cuius tua fimbria fluxum
   Sanguineum statuit, arsit amore tuo.
Arsit amore tuo, tua que uestigia tersit
   Crine, lauans lacrymis, arsit amore tuo.
Nemo sed ex illis arsit. nisi cum uoluisti.
   Si uis hoc et ego munere dignus ero,
Siue fides fuerit, siue spes, aut amor idem,
   Quidquid eos iuuit, gratia dico fuit.
Gratia dico dedit bona si mortalibus egris,
   uera quidem data sunt, gratia dico dedit
Non fuit eger homo postquam male credula pomo
    Fregerat Eua uirum quam superarat hydrus.
uixit homo misere postquam se limine uite
   Mortis in hoc miserum se tulit hospitium.
Id sine labe fuit, sed tabes sordida rupit.
   Mundus ab opposito nomen habere putem.
Mundus erat mundus, mundus cum munda creares;
   Immundus cepit sordibus esse hominis.
Ille uir, ille nocens qui sacra cupidine ductus
   Iura nouo primus fregit in orbe fuit.
Principium litis fuit, exemplumque furoris,
   Qui prius humano sanguine sparsit humum.
Sed licet hic sanguis penas indixerit orbi
   Grande sacramenti pretitulauit opus.
Scilicet e lateris stillauit uulnere sanguis,
   Qui pepulit penas, lauit et omne nefas.
 O pia latronis uox huius digna cruoris,
   Cui dedit ad uitam sanguinis unda uiam!
Hoc etenim ualido conspersus membra liquore
   Aethereo posuit primus in axe pedem.
Principibus uestras hic dixit: Tollite portas
   Et pateant Domino celica regna suo.
Unde nouum genus hoc, et gloria tanta triumphi,
   Uti pro pena proque salute cruce.
Cur inopinus amor duci pro crimine iusti
   Audet in ore Dei tale. Memento mei.
Nonne tue, Deus, est hec immutatio dextre.
   Fit tuus hoc uerbo signifer, ante latro.
Sic quoque uermiculo delicta simillima rubro
   Alba uelut niuei lana coloris erunt.
 Hec enim bibulis si connumerentur arenis,
   Deleri subito te miserante puto.
Credere sic docuit, cuius centesima pronis
   Ad reliquas humeris perdita fertur ouis.
Credere sic docuit meretrix, quo munda recessit
   Omnibus hec uitiis plena Maria fuit.
Credere sic docuit qui flentes crimina lauit
   Precipue Petrum quando negauit eum.
Esse tibi tanti pietas me summa rogarem,
   Sed maris admissis cedit arena meis.
Attamen hoc pacto, quo se Dauid, ipse rogabo,
   Iudex par paribus ius scio iuste dabis.
O bone mi Iesu, dementia quanta uidetur
   Hoc dare me cuiquam ne Dauid esse parem.
Sed quid agam toto cum nil sit prorsus in orbe,
    Cui possit sceleris par mundus esse mei.
Quotidie pecco, momentis omnibus erro,
   Utque canis uomitum sepe relambo meum.
Pretereo uitiis lethalibus omne creatum
   Consiliis spes est, qui mihi prestet abest,
Quid faciam, quid agam, quo me, Pater optime, uertam.
   Ultimus ecce dies ille tremendus adest.
Quid faciam, quid agam, cum non qui liberet adsit,
   Dum sua facta nocens nemo negare potest!
Quid faciam, quid agam, cum tanti iudicis ira,
   Omnes perpetuo damnet in igne reos.
Tu mihi quid faciam. tu consule consiliator
   Unice, qui uenie totus haberis iter.
Tu mihi quid faciam, tu dic, qui condita queque
    A te sunt, facere nulla fuisse potes.
Tu mihi quid faciam tu dic, qui fluminis undam
   Astra, solum, pelagus, unde lauentur habes.
Desidiose puer, quantum tibi praua uoluptas,
Temporis eripuit, cum primo semper ab euo,
Usque senectutem, tantis impune uacares
Deliciis, quando tenuis propriusque salutem
Languor erat, sola ruinis medicina paratis
Absque labore uti poterat, nunc uiribus ipsis
Est opus. Ista quidem iam non sunt ulcera solum
Mollibus unguentis credenda, nec apta tumori.
Auxilium ualido prestabit spongia morbo.
Expedit indulgere tibi tam rebus acerbis,
Et frenare uoluptatem. Letissima traxit
Hactenus ad culpam caro, nec te afflicta reducat
 Ad ueniam constanter age, pro uiribus ista
Assidue uigila, noctesque, diesque labora
Omne scelus populare manu. Sitientibus haustum,
Tegmina da nudis, sed et esurientibus escam.
Ablue te lacrymis, emunda fletibus, omni
Euacua mentem uitio, uirtutibus imple.
Sint moderata tibi ieiunia, lectio iugis,
Psalmodia frequens, oratio sedula, nullum
Te moueat, uel soluat onus, metire laborem
Pollicitis, operam mercede, breuemque triumphis
Pugnam perpetuis. Minus est quodcunque laboras
Premia si spectes, non ut nitentis ad alta
Ascensus facilis, sudorem denique quantum
Perpetitur qui conatur iuga summa subire.
Tu quid ut in celum uadas? te maxima merces
 uita beata manet, tantum fac iura sequaris
Presignata tibi, semper reminiscere, nullum
Te moueat, uel soluat onus: non miles habetur
Dura reformidans, marcet cum deside uirtus.
O bone mi Domine, spes mea, lux mea, Christe,
   Qui uigor est uerbis, qui medicina tuis.
Hactenus in penas me lapsum culpa petebat,
   Nunc est cum penis culpa remissa meis.
Languor heri ualido fregit mea membra dolore,
   Sana sed hec hodie sunt pietatis ope.
Sero fui scopulis collisus, et omnibus undis,
   Mane mihi potior littore portus adest.
Omnibus affirmo falli ueraciter illos,
   Qui ueniam lapsis sepius esse negant.
 Qui dare te ueniam lapsis post mille negarit
   Non possit ueniam lapsus habere semel.
Qui dare te ueniam scelerum post millia credit
   Millia post scelerum nulla negetur ei.
Es totus pietas, es et indulgentia totus,
   Totus pax, totus gratia, totus amor.
Tam leue quis dat onus, mandatum mite, fidele
   Consilium, munus fertile, suaue iugum.
Mitibus ista quidem sunt leuia, dura superbis
   Semper, et ignaris est labor iste grauis.
Quam super imponis sit sarcina magna laboris,
   Me modo delicti sarcina nulla grauet.
Me iussis expono tuis, maris alta secabo,
   Tu ne retrorsum dent mea uela, faue.
Ut nichil impediat me prorsus ab orbe tuere,
    Quo ruit ille tuis factus homo manibus.
Transactis enim plusquam sex millibus annis
   Pugnat inhumanum hic sine fine genus.
Insidias doctus, fraudes, artesque nocendi,
   Estque magisterium nosse nocere suum.
Ille uetustatis didicit quecunque per usum,
   Fert et ubi uirtus non ruitura manet.
Nonne Iob impetiit maledictis, cede, ruinis,
   uulneribus flueret totus ut in saniem?
Et nisi tunc animas tantum seruare iuberes
   Perderet hunc intus ut sua queque foris.
Unde tibi genus est natalis, et unde secundus
   Magnum constat ei succubuisse Dauid.
Sed tamen, ut fleuit, fletu scelus omne peremit,
   Unde ruit uictus. uictor eo rediit.
 Ille Salomonem sua nec sapientia iuuit,
   Nec summis opibus regius auctus honor,
Quem penitus strauit consuetis fraudibus hostis;
   Causa quod iste ruit improba flamma fuit.
O quoties studiis a te pastore malignis
   Perderet ut captas sollicitauit oues.
O quoties animas, quas curia celsa manebat,
   Tartareas usque precipitauit aquas.
O si nunc tellus, er, mare, tunc quod olympus
   Posset ut infernus solus haberet eum.
Sulphureos lapides in quam iaculeris, et ignes
   Impia Leuiathan mittere tela ueta.
Huius et infestant capitis nequissima membra,
   Sed confringe caput, membra repente cadunt.
Iam dedice puer puerilia uerba, tuisque
 Pone modum nugis; tua uota silentia longa
Poscunt: fac sileas; nullum dabit emolumentum
Copia dicendi rerum iactura tuarum.
Regis habes animum, nec ab hostibus ut uioleris.
Momento pateris, tibi ius, quodcunque licere,
In te nobis, hoc amor efficit, hoc optatur,
Ille tui nimius. Quid enim mirabile ducis
Edere praua malos; inferre maligna malignos?
Estne naui quidquam, si callidus insidiatur,
Hostis prosequitur, nocet aduersarius? an non
Filius offendit, seruus delinquit, amicus
Labitur? humana prauos, et perfidiosos
Fert natura: licet metuas, patiaris oportet,
Quod metuis pugnare, tibi pugnare necesse est.
 Felices hec pugna citat, miserosque perurget.
Aggreditur reges, et uulgus inane lacessit.
Exceptum nullum patitur, uictoria litem
Hanc dirimet, sedabit et hunc suprema furorem.
Ne timeas, ne formides, ne forte, quod absit!
Desperes, poteris, poteris reparare salutem
Sepe resistendo. Quo missile quodque repellas,
Robur habes fidei: tenebrarum damna pauescit
Lucis filius, aut nocturna pericula, cuius
Est pater ipse dies, an signa minantia, cuius
Est dux inuictus. Confide, iuuabo, nec esse
Plasma meum dubites, manuum factura mearum,
Quem tanto pretio, quem tanta merce redemi.
Num patiar perimi? quid enim descensus, et ortus,
Esuriesque, sitis, lacessere, flere, pauere,
 Quid colaphi, sputa, spine, quid arundo, flagella,
Quid crux, quid claui, quid acetum, fongia, et fel,
Lancea, mors, tumulus, descensus ad ima, uel ipsum
Profuerat redimi? dum spectas ista, timere noli:
Tanta tibi longe prouidimus arma. . . . .
Hec ubi confidas, hec hostis signa ueretur,
Hec timet, hec refugit, uires his denique sensit
Fractas esse suas, eneruis hic, inualidusque
Est, sed ob innumeros neruoso poplite casus
Disca frequens eius callum durabile duxit.
Cunque cadens alitur, nequit, et de cruore laborat,
Deque genu pugnat, nullum quod debilitatus
Exerat est robur. Leuis hec, sed sedula lis est,
At lis membrorum licet hac de lite sit orta,
Et licet ad finem lis utraque tendat iniquum;
 Scilicet ut mentes humanas dissipet, instat.
Diuine mentis ratio tamen una duabus
uincendis non est, aliam patientia frangit,
uis aliam, dignam illa dabit post prelia palmam;
Hec celi regnum. Gaudent he bella superne
uirtutes, gaudent uates, gaudent patriarche,
Ista senatus apostolicus letatur, et hec sunt
Dulcis martyribus, tales et leta triumphos
Spectat uirginitas, exsultant rebus in istis
Felices anime, mihi sunt hec grata corona,
Quas ego pre meritis uictoribus ipse rependo,
Confirment animum constanter ad omne ferendum.
Me genus humanum patrium cognoscat habere,
Atque seuerum animum, cui complacet ire frequenter
 Ad studia prolem, feriatis nulla diebus
Otia concedi, sudorem sepius illis
Excuti, et interdum lacrymas, nec seruat in umbra,
Nec fouet in gremio, tristari, flerique, patique.
Grandia perpetitur, per tedia pinguia languent.
Quolibet hec motu fuerint agitata laboris
Deficiunt onere proprio, nullum feret ictum
Prosperitas illesa. Quis et non otia penam
Strenuus estimat? ingentes industrius omnis
Res gerit, ut faciles nisi cum maiore recusat
uel pace componi; nam uincere digna paratum
uinci nec laus est, nec gloria. Fortis ab illo
Cum quo luctatur securus poscit in ipsum
 uiribus eniti totis, at leta feriri,
Cedi, uexari, patitur, nisi par reperitur.
Pluribus obiicitur, tum quid patientia possit,
Polleat et quantum, clarescit. Sic faciendum
Esse bonis perpende uiris. An forte uereris,
Quos tibi conspicuos dat imago sola bonorum,
Quorum sunt animi ueluti per somnia longa,
uanaque delusi, quos ebore mundus et auro
Compsit et argento. Tu pro felicibus illos
Aspicis, at si qua lateant speculabere, non qua
Occurrunt, miseros, fedos, turpesque uidebis
More sue fabrice cultos exstrinsecus. Ista
Prosperitas stabilis non est, sed uitrea, crusta,
Et tenuis. Dum stare licet, propriumque uideri
Ad uotum, rutilant, cum quod disturbet et illos
 Detegat, occurrit, mox apparent alieno
Que fuerint sordes tunc sub splendore latentes.
Do bona certa bonis, quo plus uersaueris illa.
Undique, et in species meliora forinsecus illi
Non fulgent, introrsus enim bona semper eorum
Sunt obuersa, bonis non prosperitatis egere,
Prosperitas est nil modo deridere potentes,
Atque probare potes miseros, quorum grauis ira
Pusillis animo terrores insidiosis
Intentat studiis lethalis tela pharetre,
Nequitieque manus, necis arcus, impietatis
Arma, mali facies sunt materie cruciatus.
Quos ledit odisse iuuat, faciuntque nocentes
Quos nocuere timent et se quibus esse timori
Summa putent, hi felices quoties iacuere
 Illorum ante pedes, quos fastu sepe superbo
A pedibus pepulere suis, quoties et in istos
Felices aliis quibus inuidere parata
Pena redundauit, quoties qui sepe negauit,
Ipse petit ueniam. Felix est iure putandus
Inuidiosus quem torquet felicior; esto.
Sint felices; dic ubi sunt quos noueris alta
Sede triumphantes populis dare iura subactis?
Olla fuere uitri, confracta est, grando liquata est,
Fluminee bulle rupte sunt, umbra recessit,
Fumus preteriit, nubes disparuit. Hec sunt,
Que metuis, hec sunt; non uis pugnare, recede.
At regione times aliena uiuere pauper:
Et quis tam pauper uiuit, quam nascitur? His te
Eripe deliciis, te rebus, et eripe mundi,
 Que quanto fugies tanto mihi propter adheres.
Christe Deus, uite uere fabricator et alme;
   Christe Deus, pulchri conditor atque boni;
Christe Deus, per quem quod non est redit ad esse
   Atque quod est factum creditur ex nichilo.
Christe, malum qui non ullum facis, et facis esse,
   Pessima ne fiant, et bona perueniant.
Christe malum nichilum, qui confugientibus ad te,
   Qui uere bonus es ex ratione probas.
Christe Deus, per quem sunt et cum parte sinistra
   Omnia perfecta, condita pulchra bona.
Christe Deus, quem quisquis amare potest, amat, illud
   Siue sit ignorans, siue sciens quod amat.
 Christe, pater clemens, cui uerum non nisi mundos
   Noscere perfectum, et reperire placet.
Christe, sator ueri, per quem sunt omnia uera,
   Et per quem sapiunt omnia que sapiunt.
Christe, pater clemens, perfectaque summaque uita.
   Quo uiuit summo uiuere quidquid habet,
Christe Deus, cuius totius machina mundi
   Est regnum, qui non sensus obire potest.
Christe Deus, cuius de regno uenit in ista
   Lex enim regnat, iustitieque uigor.
Christe, pater clemens, a quo diuertere labi est,
   In quem conuerti surgere. Predico te,
Christe, Deus clemens, a quo discedere mors est,
   Et in quem regredi uita, manere salus.
Christe Deus, nisi deceptus, quod nemo relinquit,
    Quem nisi premonitus querere nemo ualet.
Christe, pater clemens, quem non nisi purificatus,
   Non nisi mundatus inuenit, inuoco te.
Christe, pater clemens, ad quem contendere, amare,
   Et quem conspicere, est illud habere quod est.
Christe, fides cui nos uera excitat, erigit et spes,
   Iungit amor, per quem uincimus omne malum.
Christe, pater clemens, qui nos miserando reducis
   Ad te, qui uera ianua, uita, uia es.
Christe Deus, proprio qui nos dignaris honore,
   Quique coheredes nos facis esse tuos;
Pax mea, laus mea, spes mea, res mea, lux mea, Christe,
   Glorifico, ueneror te, benedico, colo.
Te solum letor, te solum gaudeo, solum
    Amplector, cupio, diligo, quero, sequor.
Omnia si fierent rutilantia sidera lingue,
   Hoc et arena maris, semen et omne soli.
Hoc enim gutte pluuiales, littoris unde,
   Cunctaque que nullus dinumerat numerus,
Non tibi pro meritis laudes persoluere possent,
   Immeritum tanti quod tibi, Christe, facis.
uerba mihi pietas pietatis plena dedisti;
   Ad te, qua ueniam, sunt ea uerba, uia.
Dum te non potero, potero tua uerba uidere,
   uerba Dei uerbum uisa uidere dabunt.
uerba nouo tua sunt mellis condita sapore,
   Quem semel imbuerint, nil nisi dulce sapit.
Sermo nouo tuus est perfusus aromate uite,
   uita cadaueribus cuius odore redit.
 Hunc sine te nullus potuit sentire saporem
   Usus, et hoc sine te nullus odore fuit.
Tu nouus es cordis, quem fundis in ora liquorem,
   Tuque quod in mentes fundis, aroma nouum,
In me, quod fuerat, sapor hic exclusit amarum,
   Et quod fetebat, hic procul egit odor.
Ergo tua uitiis longe uirtute repulsis,
   Ne repetant, templo tu, Deus, hoc reside.
Tu, Deus, hoc reside, defende forinsecus, intus
   Custodi, domus hec ut tibi tota uacet.
Dum moror in terris, habilem me fac tibi regni
   Post habitatorem, participemque tui.
Et quoniam prius es, quoniam pietatis amore
   Protegis humanum compatiendo genus,
Archiapostolici, qui culmine fulget honoris
    Protege Gregorium, scis quod amare Petrum.
Septimus in numero uigilantum munera septem
   Possideat semper flaminis illa tui.
Cum populo reges in pace faueto fideles,
   Possit, ut Ecclesie tuta manere quies.
Deprecor Agnetis regine fac memoreris,
   Que regum Regi, seque, suumque dedit.
Te desiderii memoro, Pater optime patris,
   Tu desideriis semper adesto suis.
Lumina luminibus totum quibus aspicis orbem
   Cerne suo studio quanta Casinus habet.
Cerne domicilium Benedicti, contulit omne
   Hoc decus ad laudem nominis ipse tui.
Cerne domicilium, quod te custode regatur;
    Agmina ius sanctum cerne professa tuum.
Hec benedic, illoque sacro perfunde liquore,
   Quem Patris, atque tuus Spiritus almus habet,
Cerne sacerdotes, leuitas cerne, ministros
   Ecclesie reliquos, uulgus et omne suum.
Omnes conueniunt, et noctibus, atque diebus
   Horis, momentis te sine fine canunt.
Christus pro manibus, Christus pro lumine, Christus,
   Pro labiis, Christus pro lare cordis habent.
Redde uicem uicibus, meritum meritisque repende.
   Mutua maioris sunt tibi danda modo.
Quos dilecta tuis manibus plantata decores
   uinea producit, tu lege, Christe, botros.
Non sit amara, nocens non extera uitis in illa,
   Ut rapiat fructus hinc aliena manus.
 Hanc Pater, hanc Dominus iugis custodia seruet,
   Sint et ei sepes spes, amor, atque fides.
Atque cum cherubim munimina sunt paradisi,
   Undique rhomphea flammea uallet ea.



XXXIu. Ad Gisulfum principem Salernitanum.



   Urbana potius nobilitate
Pro certo nichil est sola, quod actus
Munitos probat, et cuncta refellit,
Que prodit leuitas, maxime princeps.

   Quidquid nempe probi possidet orbis,
Hoc totum probitas fecerat Urbis,
Quam seruare domi, militieque
Decreuit stabili iure senatus.

   Tu uirtute animi corporis, et ui
 Augustos sequeris, nulla Catonis
Te uincit grauitas, solus haberis
Ex mundi dominis rite superstes.

   Quis iam frondifera tempora lauro
Miles te religat dignius usquam.
Si Carthaginis hic uictor adesset
Consul sponte tibi cederet ipse.

   Tarpeie solite cernere rupes
uictrices aquilas, protinus omni
Pulsa mestitia, Cesaris acta
Gaudent preside te posse nouari.

   Gallos namque duces colla ligatos
Antiquo grauibus more catenis,
Nec uidisse iuuat, ni uideant nunc
Hos a te reprimi Marte recenti.

    Paulos, et Fabios, Corneliosque,
Gracchos, Fabricios, Roma Lucullos,
Te uiso memorat, hisque decenti,
Quem uirtute parem monstrat, et armis.

   Hec mucrone tuo frangere Pyrrhi
Iam festinat opes, Annibalisque
Fortunas ueteres, atque furores,
Ut stringat solitis legibus orbem.



XXXu. Ad Guidonem fratrem principis Salernitani


Cognita causa mei, fortissime Guido, uigoris,
   Sume licet modicum carminis huius opus
Non fero diuitias, amor est, cui nullus habendi
   Des nisi que larga munera digna manu.
 Fama tuos perhibet constanter ubique triumphos,
   Quos mea non patitur dissimulare lyra.
Qui genus a regum contraxit stirpe, probaris
   Guaimarii magni filius esse ducis.
Huius in imperio que nunc est parca, Salernus
   Precipua Latii ditior urbe fuit.
Lucanus, Beneuentanus, Calaber, Capuanus,
   Appulus huic bello quisque subactus erat.
Principium lyris  fuit urbs et regia finis:
   Non tamen hoc uti sufficiebat ei.
Extulit hanc Babylon peregrinis rebus, et auro
   Sphera quibus solis accidit ampla locis.
Aemula Romane nimium Carthago salutis
   Plurima pro pacis federe dona dedit.
Theutonici reges donati sepe fuere
    Magnificeque sui ponderibus pretii.
Tum medicinali tantum florebat in arte,
   Posset ut hic nullus languor habere locum.
Sed postquam patrie pater et tuus ante suorum
   Ora propinquorum confoditur gladiis,
Quidquid habere prius fuerat hec uita decoris,
   Momento periit, fumus et umbra fuit.
Nam uelut una lues pecorum solet omnibus agmen
   Aere corrupto debilitare modis,
Sic gens Gallorum numerosa clade Salerni,
   Principe defuncto, perculit omne solum.
Non sine diuino nutu fortasse fiebat:
   uiribus ut fieret fortior ipsa tuis.
Denique bis nouies iuuenis tua nobilis etas
    Solis, ut anfractus uerterat et reditus,
Totus in arma ruis, neque te nisi congrua bellis
   Premia delectant, militieque loci;
Impetus, ira, furor, labor, impatientia, uirtus,
   Motibus his etiam proxima si qua manent.
Hasta, micans galea, clypeus, lorica, pharetra,
   Suntque tue, sonipes, arcus, et ensis, opes.
Quis modo Phillyrides uelut ante docetur Achilli
   Instrumenta tibi luxurie tribuit?
uir citharam tantus forti pulsabat inanem,
   Quam sensurus erat Hector et ipse manu.
Non adeo potuit tantum diuersa uoluntas
   A semel incepta te prohibere uia.
Publica continuo quam iura labore tueri
   uiuere non prestat, uel ratione frui.
 Hoc animo sedet; interdumque, sit utile quamuis,
   Priuatis studium non adhibere placet.
Omnibus armorum quesitis rebus ad usum,
   Hostilem uersus signa moues aciem.
Sunt in Lucana portus regione uelini,
   Qua Britianorum uallis amena iacet;
Hanc, quoniam longe fuerat ditissima rerum,
   Subdiderat penitus gens inimica sibi.
Hic tua precipue patuit quod dextera posset;
   Hostibus hec duris magna ruina fuit;
Quorum turba tuo numerosior agmine multo,
   Et tibi non miles strenuus omnis erat.
Parua manet socios laus in certamine tanto;
   Est diuturna nimis gloria cuncta tibi.
Irruis inter tot, sicut leo, millia solus,
    Et perdis sontes cede repente uiros.
Occidit hic iaculo, flatus huic cuspis ademit.
   Obrutus et telis pluribus ille perit.
Non clypei, non lorice munimina corpus
   Custodire ualent quod semel ense feris.
Quelibet insidiis non est tibi cura gerendis;
   Omnia uis audet, fraus tibi nulla placet.
ui pereunt plures, fugit et post turba superstes,
   Et data uictori sunt bona cuncta tibi.
Quid meruit laudis, cui tantus cesserat hostis
   Hactenus inuictus, qui modo uictus adest?
Maius onus cepte fuit et presumptio pugne,
   Sed uitium uirtus, palma repellit onus.
Nunc residens alta pale  castri uictor in aula
   Tedia iam patrie unde fugentur habes.
 Spem modo fecisti quod possint cetera uinci,
   Et subdi quod non credo fuisse suum.
Sicilie tellus Arabum miratur aceruum,
   Quos tuus ipse dedit ensis, et hasta neci.
Gentibus et ualidis timor, et noua causa timoris,
   Ut fuerat Macedo maximus ille puer.
Fac igitur uincas quodcunque repugnat, et instat
   Ciuibus, et perimas queque nociua putas.
Laus et honos equitum, Guido, te nobilis usus
   Armorum faciet Cesaris esse parem.
Iam prius augusto dederat tua curia nomen;
   Nos quoque debemus hoc tibi nomen, eques.
Quam cuperem posses  Cesar ut orbem,
   Constantinopolis subdere regna tibi.
 Tempora Cesarium quantum tua posceret aurum
   Sceptra manus, humeros purpura, gemma pedes.
Tu satis a Parthis auferres concitus armis
   Pignora Grecorum quanta pudoris habent.
Quos neque pestifere seruarent tela pharetre
   Nec punctus rapidi grandia cursus equi.
Iamque uale, sed ab his rebus desistere noli.
   Euigilent studium Greca trophea tuum.



XXXuI. Ad Gosfrit episcopum Auersanum.



Gosfrit pontificum letitie penus,
Perlongus ualeas usque tibi mala
   Possint nulla nocere.

Nunquam liuor edax, ira, superbia,
 Fedauere tuum pectus amoribus
   Et uirtute repletum

Nulli namque magis quam tibi caritas
Se prodit, meritis cuius ab impetu
   Es liber uitiorum.

Nemo te cupidum dixit episcopum,
Nec dicet penitus: »Presul auarus es,«
   Dum sit uita superstes.

Sic uite placidus moribus undique
Suspicis, ueluti quum rutilum ligat
   Aurum Sardina gemma.

Resplendes pario marmore purius,
Effulges roseo sole micantius.
   Quam sis cerne decorus.

Extra sic renitens pulchrior intus es:
 Sed neutra specie cuilibet imparem
   Te uel dicere fas est.

Tu lux Ecclesie, cui modo presides,
Tu cleri decus et presidium, tue
   Plebis spesque uigorque.

Auersum studiis, philosophos tuis
In tantum reliquos uincis, ut optimis
   Dispar non sis Athenis.

In quo condita sunt organa, te duce,
Que plus Threiciis sistere mobiles
   Possunt uocibus amnes.

Grates, Parthenope, dirige Gallie,
Eius muneribus leta quod obtines
   Tantum taleque lumen.

Celestis patrie Paulus economus
 Te saluet precibus, gloria presulum,
   Et conseruet in euum.



XXXuII. Ad Attonem episcopum Teatinum.



Multa promittis, tibi que nocere
Rite debebunt; neque te solutus
Proteget risus, nec honor iuuabit
   Presulis, Atto.

Sacra mendacem canonum statuta
Presulem damnant, uetat atque uulgus
Legis in contractibus approbando
   Dicere quidquam.

De tuo lectas grege sponte uaccas
Sex mihi, mirabile forte munus
Tunc inauditum quod erat, Casino
    Teste, dedisti.

Namque sex harum uelut intimatas
Prima cum Nino Babylonis altos
Condidit muros, cataclysmus illa
   Sensit in arca.

Omnium linguis, auium secunda,
Te loqui plane docuit, beatus
Si tuis scires mundo sic Latina
   Reddere uerba.

Artium septem studiis et omni
Pene doctrina fuerat perita;
Teque Timeum socio Platonis
   Tertia scripsit.

Quarta qua felix recrearis aurum
Semper a cauda tibi sufflat aptam,
 Nec, suis celum nisi te leuarit
   Cornibus, ibis.

Semiuestitum genuit cuculla
Quinta causarum comitem tuarum
Pontium, cum quo sine fine mendax
   Totus haberis.

Febribus te sexta tuetur atris.
Floribus letis speciebus; herbis
His tuo fit stomacho salubris
   Potio truci.

Si potes, noli mihi, presul Atto,
Ultro mentiri; cole sic, amicum
Ut decet fidum; tibi mox nec ulla
   Causa nocebit.



XXXuIII. Ad Transmundum puerum scholasticum



   Transmundum metrica laude sorores
Dignum dulce melos fingere docte,
Ut uos uoce quidem uultis acuta,
uel Phebi cithara dicite dulci.

   Hic Aristotelis philosophi
uersutas hereses, atque Platonis
Fastus eloquii, mense per annum
Uno pene studens arte refutat,

   Qua non Attica dat uincere norma,
Sed Zetina palus, noxia semper
Crudis cardiacis, utericisque,
Et splenis uitio uindice passis.

   Deridet studium sepe decenne,
 At quando libet, hoc monte relicto,
Letus tendit eo tempore ueris
Causa tam citius multa sciendi.

   Fertur corde tenus sic homilias
Quadraginta legens scire, sed illic
Nam post tot reditus, muneris huius
Expers prorsus adest, utpote pridem.

   uersus tam bene scit uirgilianos
Discens a puero, quam bene nouit
Quos irata libros igne Sibylla
Combussit, quod eos renuit emptor.

   Tales grammaticos mittit Aternus.
Hic obliuio sic iuxta perosi
Amoris, philosophos prebet inertes.
Felices quibus hec cognita non est.

    Si, Transmunde, mihi credis, amice,
His uti studiis desine tandem;
Fac cures monachi scire professum,
Ut uere sapiens esse puteris.



XXXIX. Ad Guillelmum monachum, grammaticum.



Sepe te risu puer affluenti
Nocte post cenam memini, Guillelme,
Quam modo laudas nimis improbare
   Rem monachorum.

Non sit effectus quod in his uoluntas
Ullius, saltem neque pro tuenda
Lege nature sine instituta
   uoce prioris.

 ueste quod pulla referant uolucrem,
Cui frui lymphis toties negatur
In sua lactens quoties manebit
   Arbore ficus.

Diuites tantum merito beatos
Esse narrabas, quibus hic ad usum
Factus humanum sine mole prestat
   Omnia mundus.

Ipse de quorum numero fuisti,
Cui tot Auerse studiis acutum
Oppidum census dedit atque dulcis
   Culmen honoris.

Per tui summum capitis uigorem,
Perque tantorum comitum cohortem,
 Dic quid ob cause profitens subisti
   Quod reprobaras.

Nec satis pensi nec honoris ulla
Dignitas tandem miseris cateruis
Liberasset me, nisi tutus isto
   Iure fuissem.

Mundus hic uincit laqueis amicos,
Cum quibus uoto meliore lusit,
Atque momento spoliat sub uno
   Rebus opimis.

Hoc in antiquis puto lectitari
Fabulis, quod si patienter audis,
Congrua certe ratione factum
   Ipse probabis.

Plus lupis seuis uitiosa uulpes
 Belluis ut rex etiam marinis
Naue per pontum fieret leoni
   Consulit ire.

Inde beluarum uaga multitudo,
Pro suo queque officio, carinam,
Omne naucleri subitura iussum
   Et ducis implet.

Flante uento, per pelagus leuatis
Nauis it uelis, sed ut est in altum
Ducta, mox frendens nimis esurire
   Bestia cepit.

Ursus immane cadit ante, posthunc
Ceteros mactat, uelut exigebat
In dies uentris iugis appetitus
   Ingluuiesque.

 Sola iam uulpes sibi cum leone
Despicit pugnam fore, seque multum
Arguit tarde placiti laboris
   Consiliique.

Tum secus littus prope funerata
Mille ceruorum quibus in regenda
Puppe sors esset, titubante iurat
   Fraude uidere.

At leo descendere seuus illam
Imperat; hos ducere fortiori
Quo ualet cursu; caritura morte
   Paruit ultro.

Cumque se rupem supereminentem
Ferret, eius non comes, inquit, optem
Esse naucleri, fera cuius exstant
    Prandia naute.

Sic suos mundus perimit sequaces,
Cuius omnino metuenda dona.
Dedicant regis uice purpuratos
   Pauperiei.

Sponte nunc coram uacuus latrone
Si uolo saltus per inhospitales
Canto secure, rota me nec huius
   Atra reuoluet.

Non mihi marsupia plena nummis,
Non honor desunt epuleque regum,
Dum ceres detur simul et caleno
   Plena diota.



XL. Ad Hildebrandum archidiaconum



   Quanta gloria publicam
Rem tuentibus indita
Sepe iam fuerit, tuam
Hildebrande scientiam
Hic latere putauimus.

   Et putamus. Idem sacra
Et Latium refert uia,
Illud et Capitolii
Culmen eximium thronus
Pollens imperii docet.

   Sed quid istius ardui
Te laboris, et inuide
Fraudis aut piget; aut pudet?
 Id bonis etenim uiris
Peste plus subita nocet.

   uirus inuidie latens
Rebus in miseris suam
Ponit inualetudinem,
Hisque non aliis necem
Et pericula confert.

   Sed ut inuidearis, et
Non ut inuideas, decet
Te peritia quam probi
Et boni facit unice
Compotem meriti sui.

   Omne iudicio tuo
Ius fauet, sine quo mihi
Nemo propositi mei
 uel fauoris inediam
Premiumue potest dare.

   Cordis eximius uigor
uite nobilis optimas
Res secuta probant quidem
Iuris ingenium, modo
Cuius artibus uteris.

   Ex quibus caput urbium
Roma iustior, et prope
Totus orbis, eas timet
Seua barbaries adhuc
Clara stemmata regio,

   His et archiapostoli
Feruido gladio Petri
Frange robur, et impetus
 Illius uetus ut iugum
Usque sentiat ultimum.

   Quanta uis anathematis?
Quidquid et Marius prius
Quodque Iulius egerant
Maxima nece militum,
uoce tu modica facis.

   Roma quid Scipionibus
Ceterisque Quiritibus
Debuit mage, quam tibi
Cuius est studiis sue
Nacta uia potentie?

   Qui probe quoniam satis
Multa contulerant bona
 Patrie, prohibentur et
Pace perpetua frui,
Lucis, et regionibus

   Te quidem potioribus.
Preditum meritis manet
Gloriosa perenniter
uita, ciuibus ut tuis
Compareris apostolis.



XLI. Ad Stephanum cardinalem epitaphium.


   Stephane qualis in ede Petri, quantusque sacerdos
   Exstiteris, nouit Gallia cum Latio.
Edidit hec, et nutriuit, timuit. Hoc amauit
   Hoc te dilexit, compsit, et auxit idem.
Iudicio canonum noras terrere nocentes,
   Et sine lege reos legibus erigere.
Nobilitas, grauitas, probitas, et mentis acumen,
   Et uirtus animi magna fuere tibi.
Quinque manere . . . cum sol deberet: in urna
   Clausus es hac. Requiem det tibi Christus. Amen.



XLII. Epitaphium Attonis episcopi Teatini.


Presulis Attonis tumulasti membra, Casini
   Marsia cui tribuit iusta priora tuis.
Istius unde domo manauit origo parentum,
   Regibus a Gallis linea ducta docet.
Principibus Marsis satus est de stirpe Quiritum;
   Mane cum sedis Thetis honore dedit.
Iste nam Genitrix operum tibi uirgo locauit,
   Monstrat ut Ecclesie iura laborque sue.
 Unus amicorum qualis cum utiliores
   Marsia uel Thetis nouit habere, fuit.
Ante dies septem quam sol in piscibus esset
   Annos triginta natus et octo fuit.



XLIII. Leonis Romanorum nobilissimi epitaphium scriptum ab Alphano archiepiscopo Salernitano.


Hoc iacet in tumulo Leo uir per cuncta fidelis,
   Sedis apostolice tempore quo uiguit.
Rome natus, opum diues, probus, et satis alto
   Sanguine materno nobilitatus erat.
Prudens et sapiens, et celo pene sub omni
   Agnitus et celebris semper in Urbe manens.
uirgo ter senis fuerat cum sole diebus,
   Quando suum uite finierat spatium.

 




XLIu. Ad Romualdum causidicum.



   Dulcis orator, uehemens grauisque,
 Inter omnes causidicos perennem
Gloriam iuris tibi, Romoalde,
   Prestitit usus.

Te tui census ope uel paterni
Aeris insignem, studiisque mores
Aureos sudantibus et propinquis
   Protulit orbis;

Ulla quem nunquam potuit notare
Criminis labes, grauiter tenentem
Nunc uiri prudentis ubique callem,
   Nunc sapientis.

Ciuium nulli, spatio sub huius
Temporis, fortuna serenitate
Preualet ridere beatori
   Quam tibi nuper.

Quam nimis diues stipis et domorum,
Ruris, et quantum probitate clarus,
Coniuge et natis fueris, Salernus
   Optima nouit.

Cumque sic felix, ut in orbe sidus,
Fulseris, mundum roseo iacentem
Flore spreuisti, simul et suarum
   Commoda rerum;

Quod licet uisum populis amarum
Sit, tamen, me iudice comprobante,
Rite fecisti, potiore uita
   Perfrulturus.

uiuitur quod hic libet estimari
uerius mortem, misere dolores
Corporis grandes animeque cure
    Nos ubi perdunt.

Non ab incepto uolo penitentis
More uel cordis moueare motu,
Cui satis constat fore profuturum
   Spernere mundum.



XLu. Epitaphium Ioannis Salernitani nobilissimi uiri.


Quam fuerit uetiti crimen miserabile ligni,
   Sat patet ex solo quod perit omnis homo.
Simplicitas puerum, iuuenem uis nulla tuetur,
   Nec ualet ingenii dogma fauere seni.
His fuerat functus iuuenis, hic forte sepultus
   Sed ibi nil ualuit, mors fera cum rapuit.
Est dolor immensus, quibus est modo nota Salernus
    Flent procul exanimem; flos fuerat patrie.
Tertia cum terris se lux daret arcitenentis,
   Ad patriam pacis crimine liber abit.
Omnibus his sanctis animam commendo Ioannis
   Hunc habeant secum, deprecor, ante Deum.



XLuI. uersus de sancta Sabina martyre. Antiphone et responsa.


Inuitat.


Aethereo regi populi iubilate redempti;
Martyris eximie subeunt pia festa Sabine,

Ad noctem.

In labiis diffusa tuis est gratia Christi:
Propterea benedixit te semper Deus idem.

a

Sanctificauit eam Dominus, qui condidit illam,
 Letificat uerus quam fluminis impetus eius.

a

Rex elegit te, summi Patris unica proles.
Ex Iacob specie cuius Deus exstitit heres.

a

Mons Sion exsulta, congaude, filia Iuda;
Iudicio Christi super ethera martyr abisti.

a

In te letetur tua plebs, Rex maxime regum,
Ad te conuersis qui pacis munera reddis.

a

Porta Sion, dilecta Deo super atria Iacob,
uoce Creatoris tibi laus confertur amoris.

a

Permanet ante Deum confessio martyris eius,
Atque decor clarus nulla qui labe notatur.

a

Lux hodie iustis et rectis corde refulsit,
In qua pro summis letare, Sabina, triumphis.

a

uocibus et psalmis sapienter psallite, sancti,
Quos Dominus uite comites facit esse Sabine.

a

Induerat te Rex cinctus uirtute decorem:
Iustitie pennis nos indue, maxima martyr.

a

Rite Deo iubilat leto iam corde Sabina,
Eius in aspectu que sic intrare meretur.

a

Ante Deum uigilat felix de luce Sabina,
In quo quam nimium mens sancta sitiuerat eius!

a

Quanta tribus pueris ignes tribuere camini,
Tanta tibi miseri tormenta dedere tyranni.

a

Gloria, uita, decus sanctis est omnibus eius,
Cum quibus es semper uitam sortita perennem.

R\ br.

Ecce tuum roseis superaddita lilia sertis
Exornant illustre caput: timor est tibi nullus.
Hostili direpta manu, nos cerne precamur
Semper et a nostris tutos fore fac inimicis.

R\

Ante Dei faciem mors est pretiosa Sabine,
Que, moriens mundo, uiuit super ethera Christo

u\

Martyris est hodie festum: gaudete, fideles.

R\

Mente satis stabili tulerat tormenta tyranni,
Ut patriam uite posset celestis adire.

u\

Rebus opima nimis cum mundo cuncta reliquit.

R\

Letitie summam per sanguinis excipis undam:
Martyribus semper fuit hec obnoxia merces.

u\

Gaudia digna Deo tanto cumulata tropheo.

R\

Quam pia, quam felix, quam sancta Sabina uideris
Est tibi concessum scelerum dissoluere nexum.

u\

Omnibus ecce modis te poscimus, annue nobis.

R\

Pulchra tibi species: ut regis purpura, crines;
Lumina prefulgent ut fontis Hesebonis unde

u\

Emicat ex ulnis collum uelut inuia turris.

R\

Dulcis amica Dei, luci collata diei,
Dote pii Regis thalamum conscende quietis.

u\

Nocte sibi media cum uenerit obuia turba,

R\

uincla tuis precibus nostri dissolue reatus,
Ne nos pro culpa perdat lex Iudicis ulla.

u\

Si poteris ueniam, poteris bene poscere curam.

R\

Iudicium uerum trepidanti corde timemus,
Quando Deus sontes et iustos iudicat omnes.

u\

Nostri fac petimus, memores in fine dierum.

R\

Pectoribus nostris spem dona, Conditor orbis,
Semper et adde fidem meritis precibusque Sabine.

u\

Adsit amor uerus ueteri qui lege iubetur.

Ad uesp. a

   Qui splendoribus in sanctorum, Christe, refulges
Sabine precibus, nostri miserere, rogamus.

a

Omnia fecisti mandata fidelia Christi:
 Fac et agone tuo iam nos fore pectore puro.

a

Gloria, diuitie tibi sunt, Sabina, perennes.
His quoque nobiscum, si qua ualet, utere, uirtus.

a

Quem pueri laudant humilem te duxit ad astra,
Nos inopes morum releuet uirtute bonarum.

a

Cum populis gentes Dominum laudate decenter,
Que cupitis munus conquirere martyris huius.

a

Magnificat Dominum Sabine spiritus almus,
Gaudet et exsultat, nec contristabitur ultra.
Hanc humilem Christus foris ut respexit et intus,
Auxit et ornauit, celi super astra locauit.





SERMO ALPHANI Super euangelium: Cum transiret iehsu per ciuitatem suam, uidit hominem sedentem in telonio, Mattheum nomine, et ait illi: Sequere me, etc.


 Euangelica lectio que nunc auribus uestris insonuit, dilectissimi, uelut insignis inter cetera Dominice eruditionis oracula merentem peccatorum conscientiam recreat; tabescentes animos erigit, pusillanimitatis et diffidentie frigus excludit, et ad concipiendam spem uenie deiectum in alta suspendit. Quis enim de scelerum suorum quantumlibet immanium enormitate diffidat, cum audiat beatum Mattheum uenalis lucri questibus inhiantem non modo repente uocatum, sed ad obtinenda precipua duo ministeria curie celestis adscitum? Nimirum ut apostolici senatus conscenderet apicem, et inter socios euangelistas, in eo quod primus est, priuilegii susciperet dignitatem, quod utrumque munus nulli prorsus alii collatum est, nisi Mattheo tantummodo  et Ioanni. Et quoniam Ioannes Dei gratia dicitur, Mattheus etiam donatus interpretatur, dum uterque gemine dignitatis dona promeruit, ut, inquam, profecto gratia doni celestis infulsit, sed ut impleretur illa sententia qua dicitur: »Ubi abundauit iniquitas, superabundauit gratia .« Mattheus quoniam scribendi in euangelica ueritate fecit originem, ducis ac preceptoris inter ceteros euangelistas possidet claritatem, cui nimirum aptissime congruit illa sententia qua dicitur fidelissimus et omni acceptione dignus, quoniam »Christus iehsu uenit in hunc mundum peccatores saluos facere, quorum primus ego sum, ut in me primum ostenderet omnem patientiam ad informationem eorum qui credituri sunt illi in uitam eternam .«  Unde factum est, sicut nunc euangelica narrauit historia, ut »eo discumbente in domo eiusdem Matthei, multi publicani et peccatores uenientes discumberent cum Iesu et discipulis eius .« Quos enim scelerum suorum mordax conscientia a Redemptoris accessu arcere poterat, Matthei familiare cum Domino contubernium, ut accederent, prouocabat. Et dum ad pietatis fontem  propinquum conspiciunt publicanum, felici iam audacia presumentes, ipsum fontem non adire dubitant cum reliquis peccatoribus publicanis. De qua nimirum publica communione fontis eterni per Prophetam dicitur: »In illa die erit fons patens domus Dauid, habitantibus in Hierusalem, in ablutionem peccatoris, et menstruate .« Fons opertus ac occultus est unigenitus Patris inuisibilis Deus; fons uero patens est idem Deus incarnatus, qui fons patens recte domus Dauid dicitur, quia Redemptor noster ad nos uenisse ex Dauid genere non dubitatur. Hunc profecto misericordie fontem tu, Pharisaica superbia, paras obstruere, dum sitientes et aridos ab eius accessu niteris elato supercilio prohibere: hic per os Isaie tibi promittebatur haustus  cum dicebat: »Effundam enim aquam superficientem, et fluenta super aridam; effundam spiritum meum super semen tuum, et benedictionem super stirpem tuam; et germinabunt inter herbas, quasi salices iuxta preterfluentes aquas .« Hic iterum promittebatur, cum et alibi diceret: »Et eris quasi hortus irrignus; et sicut fons aquarum, cui non deficient aque .« Sed tu in fastum tumide elationis impudenter erecta, et de false iustitie singularitate lenocinanter inflata, gratis expositum salutis eterne fontem contumaciter despicis, et uiuifica superni fontis fluenta fastidis. Accedens enim ad discipulos Domini, tumens et arrogans, Pharisee pestifere superbie uirus, quod in pectore tuo erat, effundis, et elationis uentum, quam  tumida mente conceperas, prerapidi ac male spumantis oris spiramen exsufflas. Quare, inquiens, cum publicanis et peccatoribus manducat magister uester? Idcirco plane cum talibus comedit, ut de publicanis iustos, de peccatoribus sanctos, de criminosis reddat apostolos. uocat enim peccatores, ut eos propria uirtute iustificans efficiat innocentes. Sic nimirum, sic alibi, dum bona tua, Pharisee, in templo  constitutus arroganter enumeras, et alterum publicanum te preferendo condemnas: et ille de reatus sui barathro ad promerendam ueniam iustificatus ascendit, et tu a false iustitie tue culmine ante omnipotentis Dei oculos infeliciter corruisti. Hoc itaque modo dum de fucato uacue iustitie uestre nitore presumis, et ceteros de suis excessibus  iudicabiles submorderis, et iustitia uestra per elationem in peccatum uertitur, et illorum perpetrata nequitia ad obtinendam ueniam per humilitatis gratiam reparatur, unde et per prophetam dicitur: »Et erit desertum in charmel, et charmel in saltum reputabitur .«





uITA ET PASSIO SANCTAE CHRISTINAE uIRGINIS ET MARTYRIS, AB ALPHANO ARCHIEPISCOPO SALERNITANO SCRIPTA.




PROLOGUS

 In claro et exornato triumpho Christine nobilissime uirginis dicere existimauimus aliquid, et ex admirandis eius actibus posteritatis memorie tradere, atque id potissimum prosequi quod, adhuc in tenero adolescentie flore, cum pertinacissimis Christiane professionis insectatoribus pro eterni regis amore certando perpessa est. Honor quippe Dei esse perpenditur cum hec referuntur; laudes martyribus exhibentur, et anime bellatorum ad festiua prelia diligentius incitantur. Certissimum est enim in humanis dimicationibus feroces animos militum subito bellorum timore, uel fragore fortuito exterritos deficientes mollescere, ut potius cogantur fugere quam arma corripere: at ubi fortissimorum ueteres uictorias, gloriam, decus, libertatem, preterea sua quoque  clarissima facta meminerint, ex ignauis strenuissimi et ferociores subito alterati in confertissimorum hostium cohortes insiliunt. Ita quidem in  certaminis agone diuini, cum libidinis tyrannidem immanissimis cruciatibus et illecebrosis demonum immissionibus dimicaturi nutauerint, gloriosissimas sibi martyrum passiones, et coronas perpetuas post uictoriam proponentes, maxima spe triumphi decertare nituntur. Sic et ipsi post felices conflictus gaudii quesiti adipiscuntur eterna. Dumque laborum suorum meritis in eterni cubiculi tribunal inthronizantur, angelorum comites, amici Dei omnipotentis effecti, per triclinia aurora radiantia, et amenissimos campos rosis uernantes, liliis albescentes, uiolis purpurizantes pro distributionis quoque titulo indeficiente etate spatiantur, omnia sunt quieti stature opportuna, omnia delectabili uiriditate recentia, quibus in pace fruuntur optata. Hec sunt itaque  premia, que timidos fieri fortes instigant, hecque instructissimos milites diuini prelii bellatores dextris suis uictorias portare [reportare] compellunt.



INCIPIT uITA ET PASSIO.


 Igitur Christina gloriosissima uirgo, gente patricia Aniciorum exorta, in puerilibus admodum annis ueterum philosophorum argumentis edocta, in ratione dicendi exercitata, petarum usa carminibus, posse subtiliter disputare, ciuiliter agere, metro ludere pre cunctis comitibus uidebatur. Ast ubi talibus disciplinis est plenius erudita, ineunte adolescentia, in qua nimirum maxima exstat dubietas quibus quisque uelit uiuendi studiis implicari, deliberatione habita cum duas cerneret uias, unam uoluptatis, alteram uero uirtutis, illam denique que honestatis, decoris ac pudicitie est cura feruenti ingreditur. Erat enim hec puella non solum generis ingeniique nobilitate fortunata, sed et pretiosissime pulchritudinis  specie decorata, ob quam multi eam in matrimonium iuuenes petiere. Quibus tanquam semper aduersus tedas iugalis amoris, connubiique illecebras perhorrebat. Pater uero eius, Urbanus nomine, nolens  deesse tam laudabili uoto filie, ratus eam uestali instinctu perpetua uelle uirginitate frui, hortatur uti cum duodecim ancillis diutina sibi familiaritate coniunctis more maiorum suorum, quorum beneficia plurima in Romana republica essent, diis immortalibus debita absque ulla procrastinatione persoluat. At uisa tametsi de exhibendis ceremoniis patris sanctione concutitur, tamen quia penes eumdem si aduersaretur, cogendi potestas erat; ita sicut censuerat, simulato animo promissionem facit. Erat autem turris mire altitudinis mireque structure.

His obsequiis destinata, clauditur hic Christina cum collactaneis accuratissimis uestibus, et ornamentis precipuis decoratis, quibus Urbanus in  mandatis dat uti sacrificorum ritum magnifice doceant, simulque sacrorum numinum maiestatem accuratissimis dictis extollant; et minatur penam capitis nisi decretis suis paruerint. Stabant autem  in ea pyramide, a parte occidentis, statue Iouis et Apollinis, utreque ex auro purissimo fusiles. Cumque famule Dominici mandati memores statuunt ut ex condicto sacrificent, prosternentes se ad puluinaria, offerre thura, hortantur dominam ut eadem faciat; at illa recusat; rogant, et abnegat; affirmat se palam Christi sponsam esse, et ideo manufactis simulacris supplicare in perpetuum non debere; ad hanc denique uocem comites obstrepunt, uestes quibus induebantur repente discindunt, et sese manibus lacerantes his in puellam clamoribus inuehuntur: »Dic age, sacrilega, cuius fiducia in hanc declinas insaniam? unde tam reticendum nefas ore polluto euomis peritura? Que te res ad tantam obscenitatem impulit? non forma, non genus, non  diuitie deerant; huccine Urbani patris uite peracta studia euasere? Ergone eo miseriarum perducitur, ut quam ipse primo ad honorem deorum immortalium, inde senatus plebis populique Romani artium liberalium disciplinis instrui uoluit, per te potissimum clarissimi generis sui infamiam et perniciem sortiatur? Qui et si nichil seui criminis alias uideatur in patria commisisse, tamen quod te talem educauerit filiam, meritissime censebitur inter maximi reos facinoris. Ad hoc itaque obstinato animo dulcissima connubia exsecraris? et illustrissimorum iuuenum amplexus, quibus nichil ne coniicitur quidem dulcius, reformidas, ut homini perdito uirginitatis tue insignia perdas? et numina, quibus, si optares, usui maximo fores, ad tui penam exitii perhorrescas?  An te latet quia ex quo tante calamitatis portentum urbem irrepsit, Romani imperii status externarum gentium preliis lacessitus imminuitur, uariisque calamitatibus mancipatur? Exhibe ergo, dum uales, gratum diis obsequium, ne, ad iram ulterius prouocatis, Augustalis sententie motu immaturam mortem experiaris.«

Ad hec cum alia maledicta adderent: »Queso, inquit Christina, quorsum hec corruptionis euadit temeritas? Bacchamini multum in dominam, resipiscite in hoc; quippe, ut noscitis, Minerua nichil docet. Seruata disputantium consuetudine alternis ad comprobandam rei ueritatem obtemperando doctorum testimonio procedamus.« Et ille: »Si potes,  inquiunt, tu prior quid censes agendum aggredere.« At puella, ut erat oratorum studiis accensa, ita sibi eas affectare beneuolentie locis primo conata est. »Meministis, socie, quanta in prosperis et aduersis utrorumque communicatur erga uos exitium, quod etiam neque animo, neque corpore a uobis abfuerim. Sepius ego mecum proposueram uti, post patris matrisque extrema, totius patrimonii summam, famam tamen intelligere meam, ceterum usum et procurationem eius penes uos esse, auos mihi parentum, uos affinium loco ducere. Preterea hec, que pre manibus sunt, monilia, dextrocheria, annulos prefulgentibus gemmis mirabiliter insignitos, uestes purpureas, et auro purissimo redimitas, omniaque, quibus regie proles mirifice adornantur,  eadem mihi et uobis fore imperaui. Spem, fortunam, dominationem, consilii mei summam arbitratui uestro commisi, atque ideo, quod fides uestra admodum mihi opportuna iamdudum spectata fuerat. Si quid horum forte inficiamini, reipsa in propatulo constituta conuincam.« At comites plura dicere cupientem, talibus aggressionibus appetunt. »Facilius clauem de manu diuellere ualebis Herculea, quam nos, a cunabulis deuote numinibus sacra soluentes, tuis feruentibus in arte rhetorica studiis Christiane secte absque promissa disceptatione adiungere Tantum si in deorum diuinitate aliquo modo hesitas, sit a Ioue principium, quod si omnipotentem non esse petarum uel philosophorum testimoniis comprobaueris, quandoquidem tum de  ceteris reticendum est, tuis iam assertionibus nos assentire amota dubitatione uidebis; sin autem hoc asserere forte nequiueris, equitatis ratiocinatio prestat ut pari modo deorum nostrorum una nobiscum subdaris imperio.« Sapientissima uirgo respondit: »Sit iuxta uestram sententiam; rem, quam modo dictura sum, puto, corde tenetis; sed in auctoris sententiam pedibus ire ad presens fastiditis. In illo namque libello Apuleii, qui De Deo sacratis titulatur, in quo propter incredibilem copiam suauitatemque dicendi sepe et multum studere solebamus, non solum de impotentia Iupiter, uerum etiam de commissis ad posse sceleribus apertius inflammatur. Nam cum iste uester omnipotens summe potestatis gloria Cretensium regno potiretur  , Ascribatis filio magna ui, multoque labore oppugnatus, dum resistere nequit, solio expulsus abscedit. Et quia ludibrio a suis complicibus habebatur, diu sua indagatione incertus tamen habitis auspiciis sese empireum iniecit, diis sacrificia exhibuit, eosque postulat sibi opitulari, quibus suffragantibus hostis deuincitur, et ita Iupiter exstitit laureatus. Plane, ut reor, mecum acuminatis eum de impossibilitate satius posse notari, qui regnum, quod suo iuri uindicauerat, bellis aperte conuinctis, hosti reliquit, et qui eum cum quo manus conferre solus erubuit, aut certe timuit, auxiliis alienis, quem fletibus obtinuit interficit.« Et paulo post idem Apuleius de incestuosis  eius facinoribus ita orditur. »Expergiscimini pulcherrime matrum familias; Liberi quidem patris ferie mense sequenti subintrant, certe uicissim illius simulacrum per rura, per compita, imo per urbem. . . . . . . . . . . . . . . . . . . . . . . . . . . Marcus etiam uarro quid de hac cui supplicatis, uesta in digestis suis affixerit, satis legentibus patet. uesta, inquit, que nuperrime uirginitatis priuilegio gloriabatur, Iouis adulterio incestata, cum de eius corruptione questio uereretur, corruptionis sue instinctu cribrum de aqua impleuit Tiberis, et quia non perfluit facti abstulit controuersiam. O delirum caput! o hominem totius sceleris fece pollutum! o exsecrabile, et omni oppletum deformitate monstrum! uiolentiam  non sponte perpessus huiusmodi cessit; filie pudorem rapuit, Agenoream prolem tauri imagine delusit, omne etiam, quod sibi collibuit, scelus admisit, et diuinitatis sibi maiestatem opinione impia usurpare non puduit. Ecce quali quantoque Deo arcem etiam Capitolinam Romani obseruandam se commendasse gaudebant; sed ubi inuisarum gentium potestati urbs tota nocte intempesta dedita est; illud certe clarissimi imperii domicilium esset cum eodem custode captum, nisi uigiles anseres Ioue incautius dormiente arcis custodes excitassent. Unde mirum est tam cordatos homines in huiuscemodi postmodun culturis decipi potuisse. Sed quia iam de illustrium uirorum testimoniis, de impotentia ac turpitudine Iouis proposita ratio mihi  uidetur ad unguem perducta, uos, si quid ad hec opponendum putatis, ut dicta confirmature obiicite.« Et ille: »Euidentissime, inquiunt, rationis iudicio a diuinitate temere affectata, noster tigrellus excluditur; nos autem nichil opponimus; solum posthac quid diuinitatis de Christo autumas, nobis a te poscimus luculentissime explanari.« Christina dixit: »Satis probe, superstitionis errore supploso, omnipotentis Dei diuinitatem exquiritis, ut que a fescenninis errorum tenebris mente obducte cecutitis, ueri luminis, qui Christus est, eternaliter resplendeatis. Exbibete itaque animos ad ea que flagitatis, et me simpliciter perorantem diligenter attendite. Dominus iehsu Christus, de cuius diuinitate me famulam suam scienter inquiritis, uerus  Deus est ante mundi originem, ex Deo uero genitus, per quem omnia facta sunt, non adoptiuus, nec phantasticus, sed consubstantialis, et cessentialis Patri omnipotenti unigenitus Filius. Qui post multa a condito mundo annorum curricula, non coactus, sed sua et Patris uoluntate ad liberandum genus humanum, originali uinculo irretitum, quod primi parentis culpa, diabolico instinctu contracta, ab illa angelorum felicitate perpetua in barathrum eterne mortis inciderat, de celis in uterum uirginis uenit, et quem celi ambitus, orbisque totius capacitas capere nequit, angusto utero uirgo pertulit. Ex qua carne nostre mortalitatis indutus, perfectus Deus et homo periclitanti mundo se prebuit; ab hominibus quidem uisus, et cum hominibus conuersatus,  peccatorum et publicanorum amicus, et pauperum piscatorum comes effectus, de quibus fecit apostolos, quos constituit patriarchas, precones ueritatis, iudices seculi. Et ut uobis quod predico melius innotescat, hunc ad cuius uestigia supplicandi gratia ex toto orbe concurritur, piscatorem quondam hamo paruoque reti contentum, principem mundi et celi clauigerum adornauit. Talibus utique ministris maiestatis sue secreta aperuit, et eosdem sua predicatione docuit humanitatem, demonum exorbitatam illecebris, in Creatoris sui gratiam reuocare; et, ut fides exhiberetur dictis, uirtus que diuinitatis claresceret, leprosos mundauit, paralyticos curauit, cecos illuminauit, mortuos suscitauit. Postremo ne  solum hoc ad libertatis nostre paruipenderetur auxilium, spontaneum crucis assumpsit patibulum; moritur uite Dominus; mundi gloria tumulatur; terra concutitur, sol obscuratur, legem non seruant elementa nature, quorum Dominus est crucifixus. Claudebatur in sepulcro caro, et diuinitatis sue potentia frangebat claustra inferni. Concurrunt ad eum populi, tot seculorum spatiis continua morte damnati. Adest primus parens terrigenum, et primordii sui agnoscit indicium; obsecrant unanimiter Creatorem suum, atque ad se excusandos preuaricationis ostendunt principium. Motus interea Dominus eternis uinculis humani generis alligat inimicum, et eos quos uoluit secum deducens, ad corpus rediit, ac tertia iam die, sicut discipulis  suis predixerat, surrexit. Post quadraginta uero dies ad celos, unde uenerat, cum corpore manifestissime rediit. Comprobat hoc certissime intemerata sanctorum apostolorum auctoritas qui ueritatis amore felici morte damnati sunt. Testantur id et gloriosissimi martyres, qui, inter equuleos flammasque uictores, Creatorem omnium rerum predicare non metuunt. Hi autem dum hec astruunt, animos audientium ad celestia regna compellunt, et hanc, que tantum dicitur uita, penitus contemnentes, aliam, ignaram mortis, et que finiri non nouit, acquirunt. Ad quam procul dubio, si uolueritis, et uos, dulcissime comites, ire poteritis.« Et ille: »uolumus modo; diuinitatis potentiam omnes ualde miramur, sed maxime de tali tantoque  pietatis genere obstupescimus; inenarrabilis, ut nobis uidetur, et exstat hec pietas, ac totius mundi fabrice nostro quidem iudicio incomparabilis. Age ergo, et quod tibi ad tantum gaudium obtinendum Christiana professio expetit, secura nobis sine mora exsequere.« At Christina, prudentissima uirgo, tanti tripudii hilaritate perfusa, ad simulacrorum imagines citissimo se cursu proripuit, et uirgula, quam manu gestabat, Iouem primitus feriens. »Experire in me, ait, si quas habes uires, teque si potes ab illata tibi iniuria consueto more ulciscere.« Cumque hoc alternando unicuique inferret opprobrium, omnia simul arripiens in unum coaceruauit, seque cum illis proxima uidelicet nocte paruorum adminiculo resticulorum per fenestram  dimisit, Christianis latentibus quidquid erat exhibuit, atque per manus eorum egenis erogando distribuit.

His itaque peractis, gressus unde tulerat retulit, et comitibus, que gesserat, ordine intimauit. Interea dum res taliter ageretur, magna militum stipante caterua. eo quod urbis prefecturam agebat, Urbanus aduenit; festus enim apud eos dies tunc agebatur. Dumque in Apollinis stipitem intenderet, ut ei, ad quem uenerat, thura incenderet, simulacrum nullum uidet; magnaque diu admiratione attonitus primum decenter filiam, ubi essent, interrogat. Ad quem Christina: »Pro culmine honoris tui unigenitum Filium Dei semper colui, et pro ualetudine  totius reipublice Christum, qui in celis est, adoraui; cuius instinctu, cuiusque fiducia perniciosissimum esse existimans sceleratissimis et miserrimis homuncionibus diuinitatis maiestatem ascribere, atque eorum supplicando simulacris, Creatorem omnium rerum offendere, statui ea manibus meis confringere, et quidquid inerat argenti uel auri pauperibus erogare; idque nocte transacta peractum est.« Urbanus autem ad hec nullo modo assensum prebere poterat, quod ostii obseratione, et excelse turris altitudine ad eam hominibus negabatur ingressus. Cumque secum plurima uolueret, et pre nimio dolore obstinata per domum mente incederet, casu fenestre incumbens, uidet repente resticulos, quibus abinde huiusmodi facti conferebatur fides. Tunc  immensa accensus ira, et ultra quam parentibus conueniat in liberos seuiens, alapis et calcibus mitissimam prolem aggreditur. Suggerebant autem milites circumstantes, uti eam paterne afficeret, et suasoriis insinuationibus, quid in re esset exquireret, simulate addentes non esse uerisimile feminam, tam solertem, tamque in Romanis legibus eruditam eiusmodi patri uoluisse inferre iniuriant, unde iure ciuili testamento paterno exheres merito scriberetur, sicque rebus priuata hereditariis improuide aut uoluntarie sibi obesse uideretur. Beata Christina respondit: »Si hoc leges constituunt, hoc uolunt, ad hoc spectant, ut omnes, qui opprobria patribus ingerunt, eorum possessione priuentur, uestra sententia iure plectemini, qui, a uestro Creatore  diuisi, qui ad similitudinem suam creauit, demonibus uos ultroneos exhibetis. Ego uero eius hereditatem iure obtineo, in qua mihi coheres Christus est, conciues angeli, consortes apostoli, consocii martyres, amici confessores, affines uirgines; ubi nullus mihi subrogabitur heres, nullus pretor poterit bonorum possessionem adimere, nullus audebit exactor pensitatione uexare fiscali.« Urbanus dixit ad hec: »Resipisce, temeraria, et ab intentione nefaria animum auerte; afferto deos, quos abscondisti, et libato eis, alioquin in membris tuis tanta penarum genera experieris, quanta te in alienis solum uidisse terreris.« Beata Christina repondit: »Deos tuos desine ulterius, Urbane, perquirere; cum quid de eis laudabiliter gestum sit recognoueris,  tam male animatus, atque immemor sui, ut in pretiosissimo metallorum nitore demonum imagines celatas patiatur, et non qua potest celeritate tam nefanda monstra eliminet.« Urbanus dixit: »Ergone fortissimi Iouis imaginem auream delesti?« Beata Christina respondit: »Ego totam massam tali pollutione dedecoratam in frusta distribui, ne et ea . . . . Iouis effigiem insensatam deleuerim.« Mox Urbanus incredibili furore correptus: Extendite eam pronam, inquit militibus, et atrociter fustibus castigetur, ut animaduertatur quanto exitio digna sit, que deos immortales atroci iniuria uiolauerit.

His iussis duodecim, qui uicissim parerent electi,  illico diuino examine retroactis uestigiis, quasi passibus senis uicino parieti adheserunt, ut profecto tyrannus agnosceret milites a puellari cede expulsos uiribus alienis cessisse. Tunc beata Christina hac ualde admiratione secura ait: »Agnoscis penas tuas inefficaces, Urbane; perpendis milites quanta in me possunt uti credulitate; occurrant dii, et quia pro se certantibus nequeunt suppeditare auxilium, ipsi sibi opitulentur; experiantur in me si quam habeant diuinitatis potentiam; quia eis non paruum intuli dedecus; quos dictis confutando contempsi, contemnendo delusi, deludendo confregi; quibus oculos erui, quibus ora nefanda obstruxi, quibus pedes fugaces abscidi, brachia fregi, sine actu membra comminui.« Audiens hoc Urbanus,  nimio merore confusus, ferreis uinculis colla delicata constringit, et in inferiori parte carceris loco quodam subterraneo clausit, ac se inde domum proripiens, ibique furibundus secum multa reuoluens, quod insperate rei malus euentus incurrerat, coniugi tristitie causam poscenti rem aperit, filiam Christianam effectam multis astantibus patefecit. Fit amicorum repente conuentus, et matronarum maximus undique cursus; concrepat domus diuersis dolorum turbata generibus, uirorum ac mulierum, amicorum, et familie repleta lamentis.

Dum hec apud eos geruntur, beatissima Christina aliquantisper orationi incubuit, obsecrans uti ei Dominus contra diabolicas acies impenetrabile scutum  fidei conferat. Oratione autem facta, subito cum exsiliret, ante oculos eius iuuenis splendidissimus igneo splendore circumfusus apparuit; cui hec dixit: »Misit me dominus iehsu Christus, cuius te famulam toto corde confessa es, ut sim tibi eterne salutis galea, et impenetrabilior ab omni immissione lorica;« et hec dicens, panem, quem secum detulerat obtulit, eique ut comederet imperauit. Deinde, breui peracto spatio, ecce mater muliebri fragilitate remissior, sparsis crinibus, ueste discissa, luto cenoque uolutata, ad eius quippe calamitatis locum aduenit, filiamque catenis innexam ferreis conspexit. Hinc irremediabilis cruciatus, hinc incomparabilis luctus, hinc dolor oritur inauditus; confluitur ex urbe tota ad tam exitiale spectaculum; quid agat  miserenda anus, quo se uertat incerta est. Appellare filiam incipit, sed intercipit anhelitus uocem; quid uelit ignorat, quidquid factura uidetur displicet. uidet in gyro dispositas sedere matronas, et unamquamque nominans appellat, rogat, obsecrat, obtestatur uti materna pietate mote filiam sibi unicam reddant. Adeunt itaque ille beatissimam Christinam, et uerbis eam suasoriis taliter occupant: »Repugnant, Christina, uirtuti scientieque quam de te opinabamur, uincula quibus innecteris; ut et cernimus, tuum exornatissimum studium nobilitate tua indigna obscenitate fedasti; uidetur de te congrue dici uulgare illud prouerbium: Quanto altior gloria post triumphum, tanto inferior ignominia  post ruinam. Unde tibi tam ferreum pectus? an te fere genuere tigrides, Gorgonei aluere parentes? solam namque hominis exterius indutam figuram, intus portentosam deprehenderis gerere feritatem, dum que te genuit matrem tu magni causa doloris facis esse ostentui. Placetne eam tantis incitatam furiis circumspectantium oculis ludibrio haberi? Quod si aliis, que multe sunt cause, uel blanditiis, quibus te pusiolam fouit, conuenit, moueare. Per caput hoc speciosiss. perque corpus omni formitate decorum te deprecamur ab hac impietate desistere, et matri iam periclitanti remedium consolationis afferre.« Quibus beata Christina paucis respondit: »Breuiter ac copiose de obsequiis parentibus exhibendis perorastis, meque impietatis in  matrem arguistis, queque dicenda uerborum ac sententiarum coloribus arte mihi non incognita distinguentes. Ceterum diuine leges sanciunt quod quicumque dilexerit patrem, aut matrem, aut fratres, aut sorores, aut filios plusquam Deum, Deo dignus non sit. Qua de re consequitur ut pietas quam in matrem habendam suadetis, impiam in Dominum facit famulam, atque ita hoc pietatis genus uera intuentibus censetur impietas.«

Postquam uero animum eius mutare nullo modo queunt, domum cum matre redeunt multiplicibus aucta doloribus. Deinde ubi Urbanus ex iis qui interfuerant filiam sibi non consensuram accepit, reminiscitur Fuluii cuiusdam senatoris filii, quem retractum ex itinere qui cum Catilina coniurauerat  pater necari iussit, et maximo prefecture sue monimento fore existimans si id consimiliter faceret, iussit eam suis exhiberi conspectibus. Ducitur autem Christina sanctissima ferreis nexibus illigata ante oculos spectantium quid rei huiusmodi statueret exitus: clamor undique grandis attollitur contra salutem reipublice innocentem uideri absque legali discussione damnari. At simul ut uentum ad tyranni aspectum, tali eam ille allocutione aggressus est: »Longe melius, Christina, ageres, si saluti tue, qua tibi nil debet uideri utilius, meditando consuleres. Non esse mibi uidetur iure temerario animo mortem appetere, bono et utili modis omnibus repugnare.« B. Christina respondit: »Non omne quod tibi uidetur, ita esse necesse est. Alioquin  tuus, quem colis, Iupiter, deus esset, quem nego, inque hac sententia mori honestum duco.« Urbanus dixit: »Duo sunt que te uelim mihi ostendere, unum Iouem deum non esse, alterum, tibi mori honestum, que manifestissime peto ut doceas.« B. Christina respondit: »Quicunque sani capitis esse perpenditur, nullum alium Deum esse intelligit, nisi qui omnia fecit.« Urbanus dixit: »Hoc nullus uiuens ignorat.« B. Christina dixit: »Constat ergo omnia fecisse Iouem, si deus est.« Urbanus dixit: »Liquido patet.« B. Christina dixit: »Si omnia fecit, aliquid absque eo nullatenus fieri potuit; at Saturnus, qui illum genuit, fieri absque eo potuit; non ergo Iupiter omnia fecit. Deum igitur non  esse Iouem manifestissima ratione colligitur. Ecce habes quod quesisti; confitearis oportet quod sine contradictione tua necessario conclusum est. Alterum uero, quod similiter ostendi tibi postulasti euidentissima ratione monstrabo, si que refellere non uales ueracissime prolata iis presentibus manifestaueris.« Urbanus dixit: »Non est in post quesita facienda digressio, ubi prioris questionis argumenta possit pars diuersa reprehendere; prioribus itaque insistens, paucorum commutatione uerborum, quod in me torsisti, in te retorquendo rationem tuam redarguam. Dic ergo, Crucifixus tuus, quem unigenitum Filium Dei esse predicas, Deus est, omnia fecit; si omnia fecit, nichil fieri absque eo potuit; sed genitor suus, quem ipse non fecit, fieri absque  eo potuerit, et ita omnia non fecisse, Deumque non esse, pari demonstratione conuinceris.« B. Christina respondit: »Deum creatorem esse intelligis, an creaturam?« Urbanus respondit: creatorem. B. Christina respondit: »Creatorem omnium creaturarum, an aliquarum?« Urbanus respondit: omnium. B. Christina respondit: »Si cum Deus creatura non est, creator est omnium creaturarum cum Pater et Filius Deus sit, nec Pater creator est Filii, nec Filius creator est Patris. Ita quidem unigenitum Filium Dei omnia non fecisse, quod Patrem suum non fecerit, atque ideo non esse Deum, uideris, omni semota ambiguitate, mentitus; liquet ergo unigenitum Dei Patris omnipotentis Filium et Deum esse, et cuncta creasse, licet Patrem suum non  fecerit.« Urbanus dixit: »Omnia hec conuenientius de Saturno et Ioue dicta sumuntur, quibus omnia que facta sunt obediunt, quibus etiam disponentibus cuncta a principio gubernantur.« B. Christina respondit: »Falleris, prefecte, erras, iudex perite; dicis eorum dispositione a principio omnia gubernari, ante quos et multa millia hominum fuisse et tempora plurima exstitisse compertum est, ut pete narrant, probantque philosophi. Disce eos homines fuisse, non deos, incestuosos, homicidas: propterea in tartara retrusi; te et alios cultores suos perpetuis ignibus secum exspectant arsuros.«

Tunc Urbanus impietatis furiis exagitatatus, iussit afferri rotam, et gladios acutissimos superaptari, et ignem copiosum subter accendi. Cumque  ex tyranni decreto B. Christina tanto crudelitatis generi incuruaretur, dum rota reuoluitur, corpus eius. pretiosissimum scinditur et exuritur. Tunc tyrannus cum fautoribus suis ei insultans ait: »Constans esto, Christina, noli pertimescere pro Crucifixo hoc sustinens, qui noluit, cum potuit, de cruce descendere.« B. Christina respondit: »Nunc miser infelix ausculta: quanto sunt humiliora que pro me passus est, tanto illi plus debeo; et cum omnia in me tormentorum genera consummaueris, Crucifixum laudabo, mihi autem absit gloriari nisi in cruce D. N. Iesu Christi!  in qua de hostibus triumpho, quam aduersantibus cunctis obiicio.« Hec illa prosequente, rota euersa est, et contriuit  circumstantium maximam infidelium partem. Prefectus illico, ingenti terrore attonitus, dimisit conuentum, et carceralibus illam custodiis mancipari precepit. Ingressa autem B. Christina obscurissimum carceris locum, angelus ei Domini quasi sol meridianus apparuit, et dixit ad eam: »Misit me Dominus iehsu Christus, pro cuius amore grauia passa es, ut membris tuis conferam sanitatem.« Et cum hec diceret, ita solidata sunt omnia uulnera eius, ut nullum in eis signum incisionis remaneret. Nocte autem subsequente Urbanus optimum factu credens iterum illius animum dulci colloquio et blanditiis ad deorum culturam reuocare, fecit eam suis obtutibus presentare; cumque ab ea nullum penitus potuisset extorquere responsum, immensis  eam alligatam ponderibus pelagi fluctibus destinauit; sed cum eam in medio mari naute precipitem darent, angelicis adiuuata suffragiis, alacris ad littus delata est. Urbanus interea arreptus a demonio exspirauit.

Post non multum uero temporis, cum iniquissimus Idion Urbani loco prefectus eligeretur, B. Christina a persecutoribus coarctatur, et Solis simulacro sacrificare compellitur. Quibus cum consentire nollet, perditissimo iudici presentatur, ad quam seuiens prefectus dixit: »Tu ne es Christina que omnipotentes deos nostros sepius philosophando deludis?« B. Christina respondit: »Iustum est nec in nullo obuiat rationi ut que merito contemnenda sunt deludantur, et que uana sunt pro nullis penitus habeantur.  uos uero non deos, sed demones, non celicolas, sed homines impuros et flagitiorum immanitate in inferno damnatos in mettallicis simulacris adoratis.« Prefectus his uerbis commotus extemplo iussit eam fustibus cedi, ac deinde uas eneum ad instar cune figuratum sub magna celeritate afferri, quod milites, ex prefecti imperio, oleo, pice, resina et sulfure repleuere, et ad ignem, ut calefacta liquescerent, posuere, cunique ex nimio calore commista feruescerent, prefectus dixit: »Unum tibi e duobus, o puella, elige, aut deo colitura incende, aut corpus tuum tam delectabili rore perfunde.« B. Christina signum sibi gloriosissime crucis impressit, et se in ollam feruentem citissimo cursu proiecit. Mox cuna disrumpitur, et quidquid in ea  fuerat foras per scissuras deducitur, beata quidem Christina incolumis perseuerans erigitur. Prefectus illico indignatus fecit eam nudam torqueri, et raso capite ad templum Solis perduci.

Erat autem in medio templi tribunal argenteis parietibus in sublime erectum, cuius fastigia ebore nitidissimo tegebantur, in quo aurea solis imago micantibus e cesarie radiis coruscabat, que quasi stellarum repetendo zodiacum cursu citissimo ferebatur. Signa quippe sex a dextris, totidemque a sinistris occidere et exsurgere alternatim bina queque sibi ex aduerso obsistentia uidebantur: ibi hore, ibi dies, ibi menses, ibi annus suis spatiis circumibant;

 Aureus axis erat, radiorum argenteus ordo,
Per iuge chrysolithi fulgebant ordine ducti.

Ad hoc spectaculum B. Christina adducitur, data a prefecto sententia ut, si deo soli sacrificare renuisset, statim gladio interiret. B. igitur Christina illico poposcit silentium, et erectis ad sidera manibus, oratione Dominum huiuscemodi deprecata est: »Rex inuictissime, Pater omnipotens, Deus immense, qui rudem et indigestam materiem in quatuor elementa conformans perfectis partibus perfectam mundi constitutionem mirabiliter operatus es, quique in ipsa mundi genitura angelum immoderate superbie sedem sibi aquilonem, contra uoluntatem tuam, ipso tantummodo motu animi usurpantem de summo celi fastigio eiecisti, concede mihi famule  tue ut ex hoc Solis simulacro, in quo idem pessimus ludificator habitat . . . . . , et hoc opus mechanicum et ipso artifice patratum comminuat, et ita cognoscat omnis hic senatus cum populo tibi omnium creatori uniuersam ex debito obedire creaturam.« Et cum hec dixisset, ecce ignitus demon apparuit, qui, totum illud mechanicum magicumque opus confringens, maximam metalli partem in prefectum proiecit, indeque eius feriens colla illico interfecit. His ita peractis, Iulianus iudex iussit B. Christinam teneri, et in camino estuantis incendii concremari. Milites uero iniqui crudelissimi principis iniqua mandata sunt protinus exsecuti. Cumque sanctissima uirgo esset in fornace trium horarum spatio, existimans tyrannus esse consumptam, ignem amouere  fecit. Tunc uox dulcis psallentium de camino repente insonuit, ac inter angelorum choros uirginis Christine sacer uultus effulsit. Matrone quidem, que illuc spectatum uenerant, attonite super his que uiderant, credidere. Iulianus uero hec audiens, uehementi indignatione commotus, iussit illam presentie exhiberi, cui et dixit: »Tedet nos, o puella, iniuriarum quas nobis et diis nostris, nemine tibi resistente, aut ulciscente, satis multas intulisti; ergo nobis dabis penas, aduersus quas magice artes minime preualebunt.« Et statim, ut iussum fuerat, unus de magorum collegio, qui ea tempestate in arte detestabili Rome celeberrimus habebatur, duos dracones in medium detulit, quos in famulam Christi, ut ab eis absorberetur, immisit. Mox B. Christiana  signum eis salutis opposuit; qui, diuino examine reuoluti, magum arripuerunt, et sub momento ante totius conuentus faciem peremere. Censore itaque cum omni comitatu suo obstupescente, B. Christina ad locum ubi defunctus iacebat accessit, et cunctis audientibus ait: »In nomine Domini mei Iesu Christi, qui crucifixus est, surge, miser, ut perpendat omnis hec turba quia ipse est uerus Deus uiuens, et regnans in secula seculorum.« Ad hanc uocem cadauer, recepto spiritu, uidentibus cunctis, erigitur, asserens et predicans quod non sit alius Deus nisi quem Christina predicat, Dominus iehsu Christus. Dracones interea absque ulla hominum lesione unde profecti sunt reuertuntur.  Iulianus igitur, timens fieri in plebe tumultus, et magis seditionis terrores effugiens, quam rationi satisfaciens, iussit ei mammillas et linguam abscindi; deinde fecit illam in hippodromum duci, et tam diu sagittarum iaculationibus infigi, quousque spiritum exhalauit. Est autem passio inuicte martyris Christine, nono Kal. aug. Iuliano terminata

Cur insensate furis Urbane? Cur Idion estuas perditissime? Ad quid truculentissime niteris, Iuliane? excogitate noua et prioribus grauiora supplicia, multiplicate uerbera, accumulate penas. At quid iuuat seuire iu carnem quam ultronea obtulit lacerandam, et animam quam uoluit seruare, non delere? Discite tandem, miseri, discite illius gaudium, et sic uestrum spectate interitum. Ecce iam  speciosissima uirgo post fustes et uincula: post ignem et rotam, post torturas et uerbera, post cunam et tonsuras, post truncationes et iacula, ad eterni regis thalamum angelicis manibus asportatur. uos e contrario dum ad Elysios campos tenditis, arietem Acheronti porrigitis, tamen malorum uestrorum pondere pressam cymbam Stygialis palus absorbuit, ingens Cerberus deuorauit. Maiore quam queat dici pena plectemini, qui in Crucifixum credere contempsistis. Sed tu, o deuotissima sponsa Filii Dei, amica Patris omnipotentis, iam habes quod uoluisti, iam obtines quod rogasti, iam frueris inenarrabili lucis gaudio, intra ardua diuine maiestatis secreta uersaris, ubi familiarius Deo gaudens, cubantem in meridie sponsum iuncta adolescentule reperisti.  Nunc per amena conuallium purpurei cespitis carpis florentes uiolas, colligis immarcessibiles rosas metis nardostacheas spicas. Tu modo secus aquarum decursus et uitrei fontis marginem sedes, leni epithalamia murmure concinis. Tu inter uirgineos choros regio diademate illustrata refulges. Tu solio Christi assides facta regni eterni particeps. Salue perenniter, puellare decus, pudor uirgineus, uirtutis exemplum. Salue perenniter, que tuos speciosos artus perpetue pudicitie deuouisti. Salue perenniter, que totius  libidinis nescia templum te sancti Spiritus dedisti. Salue perenniter, que amplas porticus, et ingentia fundorum spatia fugiens, suscipiens hereditatem Dei, facta es coheres Christi. Salue perenniter, que tanta exaggerata suppliciis, patrias leges repudiasti, et ad crucis uexillum toto desiderio euolasti. Salue perenniter, que principum iussa contemnens pro ueritatis testimonio crudeli morte damnata es. Salue perenniter, que celi iam sublimata fastigio digna es filio Dei sponso, et Domino. Et quia nos parendi uoto tibi fideles conspicis, audi quod petimus; attende quod per te obtinere desideramus; impetra nobis quoque promisse uite superne felicitatem, ad quam ascendere sine tuo iuuamine minime confidimus peccatis nostris ita merentibus. Tu ergo apud  Creatorem omnium delictorum nostrorum posce ueniam, ut cognitor pius commissis ignoscens nobis famulis multa nostris digna meritis non infligat, et dum in huius uite fragilis breui tempore degimus, nos ditioni tue subiectos protege, conserua, benedic, defende, guberna, ac tuis nostras fac mentes laudibus aptas. Ecce, uirgo beata, nos gloriosi triumphi tui gesta narrauimus, et magni laboris copiosam mercedem paucis significauimus. Tu, si quid minus quam decuit, si quid aliter ac oportuit, dictum est, parce benigna; uirgo, ignosce, pia. Igitur, fratres beatissimi, quia beate Christine triumphalem diem celebri solemnitate deferimus, nobis, quod possumus, de eius uirtutibus uindicemus: ut tanto erga nos ipsa se beneuolentius habeat, quanto illam assequi  studeat animositas nostra feruentius. Ad hoc namque Dominus feminei nobis sexus exempla proposuit, ut uirilis animi robur, quod praue uiuendo amisimus, saltem mulierum uirtute prouocati recto gradiendo tramite resumamus, et sic, beatorum laboribus sociati, per Iacob scalam conscendere illuc ubi dominus iehsu Christus residet ualeamus, qui cum Patre, et Spiritu sancto uiuit, et regnat Deus in secula seculorum. Amen.


Explicit passio S. Christine.




ANNO DOMINI MLXXXIu.
GUAIFERIUS CASINENSIS MONACHUS.





NOTITIA HISTORICA IN GUAIFERIUM


Benedictus qui et Gauferius, Guaiferius, Gauiferius, Salernitanus, monachus Casinensis, circa an. 1060 scripsit, teste Petro Diacono, De uiris illustribus Casinensibus, cap. 29, ad Stephanum Troianum episcopum uitam S. Secundini Ecanensis siue Troiani episcopi, et cantum eius: uersus in laudem Psalterii. De miraculo illius qui se ipsum occidit et per B. Iacobum uite redditus est. De conuersione quorumdam Salernitanorum. De laude S. Martini  episcopi. In laudem S. Secundini. Hymnos de eodem. Homiliam de Aduentu.  Sermones de Natiuitate Domini, de Epiphania, de cena Domini, de Septuagesima, de ramis Palmarum. Passionem S. Lucii pape. Ex his uita S. Secundini edita est ab Ughello, tom. I. Italie sacre, pag. 1336. Et carmen elegiacum in eius laudem, quod incipit:

Adsit tota tuis festis festiua diebus,
p. 1341, et Hymnus sapphico carmine, cuius initium Christe Rex regum, pretium prorum pag. 1342 seq. uitam S. Lucii I pape A. 255 defuncti, sed extrema parte mutilam, ex ms. Casinensi uulgauit Henschenius in Actis Sanctorum, tom. I Martii die 4, p. 304-307. Cetera in lucem proferre promiserat an. 1655 Ioan. Baptista Marus, notis ad Petrum Diaconum, sed morte preuentus aliis hec edenda reliquit. [1Kb]





CARMINA GUAIFERII CASINENSIS MONACHI




I. uersus in laudem Psalterii.


uerba tene uite; que uerbum, uita, notauit,
Regia lingua tulit, de cuius semine regis
Rex regum mundo uoluit sine semine nasci.
His ergo libeat, quibus utens uixeris, uti:
Ipse per hec uitam qui protulit ipse recepit,
Factus et exemplum, scelerum qui morte labarent
Ad uitam docuit uirtutum posse reuerti,
Ac uelut emeritos ad premia digna citari.
Sed fletu, gemitu, lacrymis imiteris oportet
Cui par esse uelis uenia, uirtute, triumpho:
Qualiter admissum deflebat qui comedebat
Ut panem cinerem, miscebat pocula fletu!
Quamque gemebat et herebat, cui sumere panem
 Exciderat gemitu, gemitu quoque qui rugiebat
Pre nimio cordis, lacrymarum quanta profudit
Flumina, non alio qui stratum fonte rigabat
In noctes, scelerum lacrymas equabat aceruo!
Quo desiderio, quo flendi flebat amore
Cui lacryme panes, habitatio, delicieque,
Cui lacryme potus noctesque diesque fuere!
Diluuium hic lacrymas, lacrymas appellat abyssum,
Quod nec diluuium plus diluit his, nec abyssus
Altior est, tetram penetrant que mentis abyssum.
Hoc in diluuio Domino uicinius heres:
Hoc habitat Deus, inuocat hec et abyssus abyssum.
Scilicet amplexat pietatis cuncta profundum.
His uates lacrymis lacrymas euasit Auerni:
His ueniam meruit, uirtutibus et reparari,
 His niue candidior fieri, mundisque creatis
uisceribus, rectus his spiritus est renouatus.
His Deus inspicitur, his spiritus almus habetur,
Hisque salutaris redduntur gaudia Patris.
His quoque qui Pater est confirmat Spiritus: hec sunt
Letitie summe que gignunt semina fruges:
 Hec sunt uitales que mittunt germina fructus,
Fertque salutiferos talis plantatio botros.
Ecce magisterium debenti flere reatum:
Ecce rudimentum sperandi, norma cauendi.
Peccasti, reus es, defle cum rege reatum:
Saucius es grauiter, spera cum uate salutem.
Iustus es, inde caue: quis enim uel iustior isto
Iustitieque fuit dilectior Omnipotenti,
De cuius fructu uentris, cui sidera sedes
Sede super propria iurauit se positurum,
Et posuit; quem precipuo testatur amore
Seruum sepe suum proprioque oleo se unguente perunctum?
Sed magna tantus uir corruit iste ruina:
Mox tamen unde ruit merore leuante resedit.
 Tu tamen audita uenia peccare recusa,
uel quia non tantos ualeas tolerare labores,
uel quia pugnet ad hoc fragilis breuiatio uite,
Et quia non tante uirtutis es ante reatum,
Ut uitiis careas, uirtutibus ut renitescas,
Utque beatorum felici sorte fruaris.
Hic docet in proprio loca per diuersa libello:
Pestis auaritie fons et caput est uitiorum,
Que partim rerum, partim cupiens et honorum,
Hinc et perfidiam, sordes, insomnia, curas,
Commenta, fraudes, homicidia, furta, rapinas.
Ceteraque innumeram generat generantia prolem
Illinc inuidiam, contemptum, bella, furores,
Id genus et reliqua creat amplo germine feta.
Hinc alios spoliat spoliis, quibus ipsa grauetur;
 Inde suos, alios ut ditet; uendita quorum
Lingua graues uitiis clamet uirtute refertos.
Illinc occultis iaculis, hinc seuit apertis,
Membra lupina gerens, speciem hinc affectat ouinam.
Nil habet hec pensi turpis uel feda uideri,
uertice uerticibus tot uipera crescit utroque!
 Sic et pestiferum diffundet utrinque uenenum,
Sint ut ab ingenuo mala cuncta fluentia fonte.
Perde biceps monstrum, proles monstrosa peribit;
Et duplici duplex, et summo maxima uirtus
Succedit uitio dilectio larga rapaci.
uirtutum caput est hec, et caput hoc uitiorum:
Sicut in hoc uitio uitium concluditur omne,
Sic et in hac omnis uirtus uirtute tenetur.
Certe si linguis hominum, angelicisque loquaris
Hanc et non habeas, es ut era sonantia factus.
Si uates fueris, mysteria cunctaque noris
Sciri queque ualent, habeas omnemque fidem sic
Ut transferre queas montes, tamen hac sine nil es.
Si tua pauperibus res omnis distribuatur,
Siue tuum corpus tradatur ut ardeat igni,
 Hanc et non habeas uirtutem, nil tibi prodest.
Non est impatiens, non ambitiosa; benigna est:
Non hec perperam agit, non hec que sunt sua querit,
Non irritatur, non inflatur: meditatur
Tantum que bona sunt, uero congaudet, iniquo
Haudquaquam gaudet, non inuidet, omnia credit,
Omnia suffert, omnia sustinet, omnia sperat.
Excidet hec nunquam: non euacuabitur unquam
Siue prophetia cesset, siue scientia, siue
Lingue cessabunt: manet hec dum spesque fidesque est;
Cumque transierint, maior sine fine manebit.
Hanc imiteris, ames; hunc amplectaris amorem
Hunc tota uirtute colas, habeas, teneasque,
 Cuius flamma, modum numerum si uincat et omnem,
Congeriem scelerum, stipulam uelut ignis, adurit;
Cuius dulcedo quodam dulcore superni
Nectaris obdulcat mentes, omnisque future
Quemdam letitie sapit hic et in orbe saporem,
In terris positos uideas ut in ethere locatos.
Hic in martyribus habet insuperabile robur,
Hic in uirginibus tenet inuiolabile uotum:
Ungula torture, gladius, rota, uerbera, flamme,
Omneque penarum genus hoc superatur amore,
Hic amor, hic pugnat, hic uincit et ipse triumphat;
Laurea martyribus hinc, uirginibusque corona est:
Omnibus hinc iustis merces datur ampla laboris.
Huius et, o quisquis legis hec, repletus amoris,
 Redde preces merito, cuius tibi ceu sibi scriptum
Hoc opus est opera; nam si memoreris alius,
Et Deus ipse tui memorabitur: huius amoris
Ius dat, ut hoc alios quo iuueris, ipse iuueris.



II. De miraculo illius qui seipsum occidit.


Mortis in immanem te mersit culpa ruinam,
Christi mors erexit, homo. Mors sola redemit,
Sola dedit uitam, sola spem, sola salutem.
Sed tu tante spem uite, bona tanta salutis
Oblitus, repetis que te traxere trahuntque
Sub captiuantis crudelia iura tyranni.
At iam non moritur Christus de morte resurgens,
Et sacrosanctum, cuius tibi pena salutis
 Causa fuit, claui, flagra, crux et lancea corpus
Iam non afficient: cruor ille salutifer ultro
Non fluet; aut tumulo Christus, tua uita, secundo
Claudetur; barathra nec descendetur in ima
A tenebris animus reuocatus lucis ad edem.
Quis nouus ergo modus fuerit quo tam miserando
Eripiare iugo? Repetiti fortius arctant
Nexus, et carcer serat arctius ac religatus,
uis minor et maior , grauiorque secunda ruina.
Tanta nec ulterius patientia conteret hostem,
Nec mors morte semel periens iam morte peribit.
Hinc tamen, hinc spera. Cuiusnam uita triumphat
uita triumphabit, nec non in ethere uincet
Qui uicit tumulo. Nam sic semel illa beati
Sanguinis unda ferum restrinxit fusa draconem,
 Ut qui sorbuerat diris iam faucibus orbem,
Ipse sub orbe gemat, nec ius quoque possit haberi
In quemquam, uelut ante, suum, surgente ruine
Quo surgunt: hominum. Solum dominatur in illos
Quos non peniteat scelerum, uel credere nolint.
Ergo salutaris stola quem pretiosa lauacri,
Et niue candidior Pheboque micantior ipso,
Texit, spe certus, cum te tua crimina fuscent,
Intercedentes ad Christum dirige mistas
Cum gemitu lacrymas. Sat enim nunc tergere sordes
Immensas scelerum lacryme gemitusque ualebunt.
Nec modo confesso ueniam lamenta parabunt;
Premia restituent commissa perdita culpa.
Nec per multa fides longeque uetusta petatur:
 Est satis exemplo quod nostro contigit euo
Multiplex mirumque modo, numero tamen unum,
Spem lapsis magnam, cautelam stantibus addens.
   Gallorum cetus partes qua fulget Iberas,
Corpus apostolicum gentis de more petebat,
Ut deuotus amor, sacra dum loca uiseret, ipsa
Asperitate uie scelerum se mole leuaret.
Quorum, nature persimplicis et puerilis
Unus erat, facilis quo uelles flectere flecti
Hos ut ad hospitium iam tardior hora cegit,
In partem simplex diuertit ab agmine solus,
Dimotusque uia modicum, fraudisque dolique
Inuenit auctorem, iuuenilis corporis instar.
Inchoat astutus dirum cum simplice bellum,
Non flagra, non gladios, sed pacis habentia signum
 Primum uerba mouens: »Quo frater, duceris, inquit?«
Sed quid ad hec simplex? facies humana, serenus
uultus, et eloquium cum nomine fratris amicum,
Que bene cordatos homines multumque probatos
Exciperent, ad colloquium miserabile mentem
Alliciunt stolidam; quo tendat, pandit. At ille
Subsequitur: »Quare tantum uis ferre laborem?«
Hic uia, consiliumque uie:---»discrimine nullo
Atque mora nulla, conquiri posse quod optas.«
Utque magis capiat miserum, magis ora serenat,
uoceque demulcens, ait: »Agnoscisne loquentem?«
Cernere se iuuenem quis sit nescire fatetur
Simpliciter simplex. Tunc inquit: »Apostolus ille
 »Sum quem queris ego.« Credit miser, atque repente
Stratus humi deposcit opem, scelerumque leuamen.
Mox auctor mortis mortis prorumpit ad atrum
Consilium, sed facturum quid consulat illum
Accipit ante fidem. Tunc sic ait: »Haud, nisi soluas
Ipse tuos artus anime compage, salutem
Quam cupis, eternam speres. uis uiuere uitam
Semper mansuram? uitam tibi tolle caducam.«
Horrescit facinus bruto sub pectore tantum,
Audet, et hoc fidei. . . . . esse repugnans
Dicere: sed monitis persuasus cedit iniquis.
Flagitat ergo modum, tantum quo crimen agatur.
Hospitium repeti, cena, sermonibus ore
Sollicitum pectus claudi, cunctisque sopore
 Immersis, fauces gladio penetrarier imas,
Et uentris medium, tantum post uulnus, eodem
Consulitur gladio transfigi. Suadet iniquus
Quod cupit. It, cenat, simul atque grauatis
Somno consociis, immergit gutture telum,
Amputat et uenas, secat et cum gutture neruos.
Nec mora, configit precordia: sed dolor ipse
Criminis ac mortis miserum clamare cegit.
»Me miserum! perii; scelus hoc mea dextra peregit.«
Et ruit exanimis: miseram mox turba ferorum
Spirituum capiunt animam, rapiuntque trahuntque,
Per summas ualles agitantes atque per imas.
Apparet subito facinus qui suaserat hostis,
Iuris et esse sui, sceleris qui causa sit, inquit.
 Ceditur, insequitur, magis omnibus urget et unus.
Ad loca Romanis sic itur proxima muris.
uox sonat hic: »Sinite;« stolidi cessere parumper.
Sed repetunt animam, dum uox silet, atque coarctant.
Intonat hec eadem propior mage, terribilisque:
Diffugiunt omnes subitis terroribus hostes,
Nec quatiunt animam iam sancta uoce solutam.
En specie uera iuuenis pulcherrimus astat:
Nouit apostolici formam quasi prescius oris
Spiritus; hunc sequitur, super ardua tecta uenitur
Principis Ecclesie regnantis; in ethere Mater
uirgineis stipata choris astare uidetur.
Accedit Iacobus, pro tanta labe precator.
Audit ab ore pio: repetat nisi carnea claustra,
Et cum carne luat factum cum carne reatum,
 Non animam tanto damnatam crimine solui.
Ergo repentino rediens iam libera cursu,
Intrat apostolico dimissa cubilia ductu.
Oscitat, erigitur, loquitur, graditurque cadauer:
Dat res ipsa fidem sociis, nam uiuere cernunt
Quem uidere mori; sed testis sola cicatrix
Esse potest aliis, que uulnere sic in utroque
Cernitur, ut talem uite iam nemo redisse
Ad postliminium dubitet. Huic Cluniacensis
Cenobii uicina loco loca sacra feruntur,
Cui Pater haud parui meriti uir presidet Ugo.
Hec petit, hunc orat habitum dare, cuncta professo
Que sibi contigerant. Pater at discretus, et actus
Et mores hominis perquirens artis et usus,
 Contentum reperit quibus ars sutoria sese
Fouerat et matrem, quam ne sinat imperat. Ergo
Ad matrem redit; ipse sibi iam causa cauendi,
Exemplumque spei quocunque crimine lapsis.



III. De conuersione quorumdam Salernitanorum.


Res noua magna satis perhibetur facta Salerni,
   Plena piis lacrymis, laudibus et celebris.
Una domus locuples, sublimis, docta potensque
   Tota simul sacre induit arma toge.
Hec uir et uxor erat, dilectaque pignora septem,
   Quinque mares, sexus cetera feminei.
Quis, bone uir, Domini melius te iussa peregit?
   uel quis adimpleuit his ita temporibus?
Uxorem, sobolem, matremque patremque relinqui,
    Et quod habet pro se precipit Omnipotens.
Tu simul ista sinens, tecum fers omnia Christo.
   Plus Euangelium quam iubet ergo facis.
Que tam dulce Deo nunc offert femina munus,
   Uxor magnamini, iam soror ipsa uiri?
Qui sua det rarus, qui se prope nullus habetur:
   Tu tua, tuque tuos, teque dicas Domino.
Quid fecit imperio sic te deferre parentum
   Egregia proles, spes et honor patrie?
Aetas illa tibi, que, mundi fessa labore,
   Cogeret id non est, spes et honor patrie.
Lex ea qua soboles ad patris uelle dicatur
   Nota tibi non est, spes et honor patrie.
Huic autem imperio si contradicere uelles,
   Te sibi, te patria legibus eriperet.
 At patris et matris minor esset gloria, certe
   Nec tibi preter eos gaudia plena forent.
Lex dat et usus habet patris ut sit filius heres:
   uobis est heres, germina clara, pater.
Propensam celeremque uicem sumpsere parentes;
   Imo magis multo quam dederint capiunt.
Que datur accipitur certissima portio rerum.
   Nam nisi sumpta, minus nunc aliena foret.
En rerum dominos, dulcissima pignora septem,
   Cum rebus quasi res, donat uterque parens.
Non igitur quondam plus detulit ille parenti,
   Qui mactandus abit qua uocat ipse parens.
uos quoque patris amor Christi mactauit ad aram,
   Dum perimens mundo, uos dedit ipse Deo.
O sacra turba, pater, materque, beataque proles,
    Hec pia sunt, bona sunt, facta decentia sunt.
Sed gaudere licet, quia premia retribuentur,
   Que nullus sensus, mens quoque nulla capit.
Predia, fundus, ager, simul est omissa supellex,
   Dulcis et affectus spretus amicitie.
Sed dabitur celum, dabitur paradisus et ipse
   Christus; et ethereus cetus amicus erit.
Quam tunc felices eritis letique parentes,
   uobiscum soboles cum super astra cluet!
Et quam tunc felix poterit pia turba uideri,
   Cum uos inter oues pascet uterque parens!
Quanta ducum uestris inuiderit ala triumphis,
   uestro non nisam se dolitura modo;
Cum post delicias mundique sequantur amorem,
    Perpes et ampla fames et stygiale chaos!
Et uos ad celum tegeticula nigra, dieta,
   Libratusque cibus per pie uota ferunt.
His quoque perpetui uermes pascentur et ignes:
   uobis angelicus panis edendus erit,
Qui semper satiat nec fert fastidia, plenu
   Cuius uiuificat tactus, odor recreat.
Hoc ut et ipse cibo potiar, pia concio, tecum,
   Ad Dominum iuges, obsecro, funde preces.
Et precor ut fratris placeat meminisse Ioannis
   Ut quod amatis amet, quod facitis faciat:
Nam sine stirpe sua, prope toto quemlibet orbe
   Solum uelle frui dedecus, haud decus, est.



Iu In laude sancti Secundini Troiani episcopi  .


 Adsis tota tuis festis festiua diebus,
   Troia, quibus cessit altera Troia tibi.
Plures illa uiros terraque marique potentes,
   Quos tamen haud potuit semper habere, tulit.
Horum sensit opes uiuorum, sensit honores:
   Defunctis periit quidquid honoris erat.
Tu, noua Troia, duces celique solique potentes,
   Qui tibi plus aderunt cum moriuntur, habes.
Ex his unus adest, proprio qui more secundans
   Cuncta, Secundinus rite uocamen habet.
Huius ad egregium presens accingere festum,
   Letaque significent mens, habitus, facies.
Sume lyram: medias placeat contendere netas,
   Carmen letitie lingua manusque sonent.
 Ut colat, hunc ut amet nimis urbs nimis urbis amantem,
   Condecet; indicio id quod amere sat est.
Ignotus iacuit, cum tu destructa iaceres;
   Menibus ut surgis, surgit et ipse tibi.
Plurimus et pulcher lapis a fossore repertus
   Pulchra quod exstiteris et spatiosa refert.
Sed sacer inuenti thesaurus corporis, omni
   Splendidior lapide, sis mage pulchra facit.
Pange quod exhibitas dum presul presulis odas 
   Ridet, in extremum it prope supplicium.
Supplicat ecce, rogat modo qui destruxit, et orat,
   Cumque doloris abest causa, dolore caret.
Sic sacer irrisus punit, iuuat atque rogatus,
   Sic renitet uirtus, sic pietatis opus.
Credulus ergo fidem cui restitit exprimit idem
    Presul, relliquias dum probat igne sacras.
Relliquias ambit nec habet uim flamma cremandi.
   Sic illesa foras ossa cremata uolant.
Summa refrigerii residet loca, cuius os ignis
   Urere nec potuit, nec retinere diu.
Collocet ergo sacra sacra membra presul in ara,
   Detque Secundino non aliena suo.
Laudat, honorat, amat, ueneratur, supplicat, orat:
   Hec sua sunt equidem: urbs, facias eadem.
Plures, Troia, uales huius numerare triumphos,
   Sed satis hoc laudis suppetet ad cumulum
Non sat erat Latium uirtutum premia totum
    Et preclara tui facta uidere ducis:
Gallia tantorum spectatrix ipsa bonorum,
   Ipsaque materies, testis et ipsa uenit.
Gallorum celebrem Sancti Michelis ad edem
   uenerat oratum more suo populus.
E quibus unius totos circumplicat artus
   Languor inauditus et grauis et subitus:
Omne quidem corpus sic sic contraxit, ut instar
   Sphere, non hominis, redderet ille globus.
Crura, pedes stabili compagine natibus herent:
   uix habet officium lingua manusque suum.
Cetera membra premunt, nec omittunt ista dolores.
   uiuere iam patitur qui toties moritur.
Fama Secundini iam pluribus agnita terris,
   Euolat ad Gallos tum sibi contiguos.
 Mox insperate spes sumitur ampla medele,
   Languor et ut pelli possit, adesse salus.
Ergo Secundini uenerandam fertur ad edem,
   Cuius eum nusquam ferre pedes poterant.
Psallitur, oratur, lacrymatur, uota mouentur,
   Munera spondentur: fit cito quod petitur.
Qui simul ulnarum, manuum, crurumque pedumque
   Perdidit officium, suscipit omne simul.
Iam graditur, loquitur, uegetatur corpore toto
   Corpore qui toto pene solutus erat.
Quem uoti presens morbi facit esse recessus
   Dum nouus est, memorem; cum uetus, immemorem.
Ad patriam lapsis aliquot parat ire diebus,
   Qui nouit nusquam si foret incolumis.
Non impune tamen; nam mox intratur in urbem,
    Pena priore nimis asperior rediit.
Si patriam peteret, gressum ualitudo negabat;
   Si Troiam uellet, pes sibi liber erat
Ergo libet Troiam remeare salute recepta,
   Seque Secundino dedere seruitio.
Obsequium reducem solidat stabilitque salutem,
   Et repetita salus roborat obsequium.
Sit satis ad laudem tanti Patris ista tulisse,
   In quibus aspicias que fuerint merita.
Certe non pietas, probitas, non illa uoluntas
   Cuique suum tribuens, non amor ille duplex,
Certe non grauitas, non denique cetera uirtus
   Huius ab hospitio mentis abisse potest,
Quem sic uirtutum Rex largitorque bonorum
   Audit et exaudit, glorificat, decorat.
 Respice iam ciues, Pater optime, respice alumnos,
   Respice precones, preco superne, tuos.
Si tua suscipiat suffragia non tua tellus,
   Ius dat ut hec tellus plus tua suscipiat.
Cum nouiter notos morbo faciente procures,
   Cura deuotos sponte diuque tuos.
Fit cum sanatur sananti debitor eger:
   Preco quem cecinit creditor esse potest.
Ergo modo quodam meriti subeamus alumni
   Quod nichil immeriti nunc subiere rudes.
Corporis et cordis mala destrue, siste salutem,
   Pars uacet ut nunquam utraque laude tua.



u. Hymnus de sancto Secundino  .



Christe, Rex regum, pretium piorum,
Nostra, qui digne tibi militantis
Res Secundini canimus secundas,
   uota secunda.

Huius insignem celebremque uitam,
Nobiles mores, ueteres triumphos
Mira uirtutum nouiter suarum
   Prodita pandunt

Falsa promentem iaculo doloris
Percutit uero, uidet hic reatum,
Penitet dicti; sua penitentem
   Pena relinquit.

Cuius oblectant animam tepores
 ueris eterni, fouet et quietis
Aura celestis, nequit huius artus
   Flamma nocere.

Omnibus membris pene destituto,
Quem suum tantum poterat tueri
Ius, preces fundens celerem refundit
   Lingua salutem.

Presuli tanto uacuare facta
uota tentantem ualetudo nectit
Sospites gressus eadem paranti
   Soluere soluit.

Fimbriis palle decorantis aram
Cereus mistus penitus crematur;
Fimbrie uero nichil ustionis
   Perpetiuntur.

 Splendor eternus, decus et triumphus
Cum ceterno tibi sit Parente,
Atque cum sacro pariter, superna,
   Flamine, Proles.

R\

Ecce Secundinus, celesti sede potitus,
Transit ab hac uita, uere bonus Isrelita.
Nunc chorus exsultet psalmisque sequatur euntem.
Transit, etc.

R\

Euge, Dei regis cultor bone, serue fidelis,
Multa supra felix, quia supra pauca fidelis!

u\

Dupla representa tibi tradita quinque talenta.
. . . . . . . . . . . quia, etc.



uI. In laudem sancti Martini episcopi.


 Gemma sacerdotum, uotis assiste tuorum,
   Ut resonent meritis cantica digna tuis.
Facta triumphorum celebrantur ubique tuorum,
   Cum rutilas primo sub fidei titulo.
Quem tegis in terris tuus est super ethera testis:
   Pars chlamydis Dominum fenerat ethereum.
Fit latro prelatus uirtutum preco tuarum,
   Celestem profitens ad tua uerba fidem.
 Preualidus fortem sermo procul effugat hostem,
   Ellebori clades ui precis omnis abest.
Quod fuerit latro teterrima pandit imago,
   Cui datur obsequium martyris atque decus.
Maxima ter barathrum uirtus euicerat atrum,
   Criminibus pressos suscitat atque reos.
Dum crucis arma moues, stat plebs ut saxea moles,
   Nec nisi quando uoles quolibet ire potest.
Te subeunte, suam pinus uertendo ruinam,
   In qua parte fuit non ruitura, ruit.
Ignea uis refugit, dum flammis obuius exis;
   Ardet et his solis, est ubi iussa, locis.
Plebe reluctanti, celestibus obsitus armis
   Demonice totum diruis edis opus.
Te quoque dum gladio petit unus et alter iniquo,
    Ille ruit, gladium perdit hic e manibus.
Quot prece das saluos morbis et demone captos!
   Leprosum curant oscula sola tua.
Innumeros pellit languores fimbria uestis:
   Febres charta fugat sunt ubi scripta tua.
In nimium diris confractus membra ruinis,
   Illitus unguento sospes es angelico.
Uteris angelicis, hominum parcendo, loquelis,
   uultibus ethereis ac tibi conspicuis.
Quod facit inuitus hostis tibi prodit iniquus:
   Non te facta latent, sepe futura patent.
Cum trahitur tunice tibi forma uidenda fugose ,
   Mox euanescit: ars simulata perit.
Purpureo Christum mentitur ut hostis amictu,
   Notus, ut umbra, tuis labitur ex oculis.
 Magna sacramenti dum tractas dona superni,
   Diuino proprium emicat igne caput.
Dum sacer expansas sustollis ad ethera palmas,
   Cernuntur gemmis brachia nuda tegi.
Hunc tibi uirtutum cumulum fert copia morum,
   Quos liquet humanum transiluisse modum.
Unde potes, moriens, prope dicere solus in hostem:
   »In me funestum nil reperire uales.«
Te canit in celis, de corpore quando recedis,
   Sanctorum numerus angelicusque chorus.
Obuia tota uenit celestis curia Regis,
   Et datur ipse Deus, palma decora, decus.
Nobilis in terris accedit gloria membris,
   Que solis superant irradiando iubar.
Sic sacer, ornatus, sic omni parte beatus,
    Hic et in excelsis premia digna metis.
Quesumus inde, Pater, quibus es spes, esto iuuamen;
   Et quibus ipse times, hos refouendo uide.
Non piget etatis, non tedet in orbe laboris,
   uiuere si liceat, te duce dum uigeant.
uelle sit in celis tibi nos, Martine, tueri,
   Mox ubi queque uoles absque labore potest.





uITA SANCTI SECUNDINI EPISCOPI TROIANI, AUCTORE GUAIFERIO MONACHO CASINENSI.






MONITUM.

S. Secundinus Aece in Apulia, hodie Troia: cuius corpus, cum noue basilice foderetur fundamentum, cum inscriptione, non sine magna populi letitia, repertum est. Cuius inuentionis Historia Rome in bibliotheca uallicellana asseruatur. Eius dies festus celebratur XI Februarii. Aece apud Plinium lib. III, cap. 11, pop. Aecanos memor. Aesce, seu Esce apud Anton. Aug. in Itin. Aecana posteris  nunc Troia [et ideo Troiana. E. P.] ciuitas episcopalis Apulie Daunie, loco editiore constructa, Lucerie, et Bouino ad uIII M. P. uicina, Beneuento metrop. ad XXX, a Neapoli duplo remotior. Tempus quo Secundinus floruerit adhuc mihi incompertum.



INCIPIT PROLOGUS AD STEPHANUM TROIANUM EPISCOPUM.


 De bono dilectionis et obedientie, frater et cepiscope S., cum ex illa opaca et condensa lapidearum descriptione Tabularum, tum Euangelii sermone perlucido et patulo, regula nobis norma et disciplina porrigitur. Placuit enim ipsi summo Opifici, et incomprehensibili Deo qui omnem mundum regit, prius instrumenta huiusmodi sub Moysi uelata facie quodam sacramento signare, quibus in se gentibus credituris, post incarnati uerbi mysterium, euidentissime pietatis patrocinio potissimum patrocinaretur. Nihil est autem quod in terris ei fiat acceptius quam cetus hominum, unda sacri baptismatis mystica quidem spirituque sociati, his rebus operam, his laborem, his denique diligentiam suam locantes.

 Notarat enim et hoc columna nubis et ignis, illa Isrelitica secta. Iubemur ex toto corde Deum diligere, iubemur proximos admonere, parentibus obedire. Magisteria sunt ista diuina, et quedam propria in utrisque Tabulis Dei digito designata. Sunt et hec fundamenta edificande spei, firmamenta corroborande fidei, nutrimenta fouendi cordis, gubernacula dirigendi itineris, presidia obtinende salutis. Ex huiusmodi nempe origine torrente prophetarum et legis emanante procedit, et ille sermo breuissimus irrigans omnia, riuulus fidei que per dilectionem operatur. Sed cur ista premiserim scias licet. Quesiisti a me per Casinensem abbatem, quem ego causa honoris Desiderium nomino, uirum inter bonos antistites opera et religione laudatum et moribus comprobatum, ut si quid mihi otii  posset sua amicitia suadere, ad scribendum potissimum Historiam confessoris Secundini conferrem. Faciam rem mihi difficilem, sed causam facilem agam; neque illi hortanti deero, nec tibi roganti,  cum et illi obedientiam, tibi debeam caritatem. Aggrediar ergo anime tue diu desideratum opus, nec formidabit dura, difficilia, que sustinet omnia, caritas. Erit profecto tante rei maximum emolumentum Casini etiam secreta secessus facies, ubi pro uenerabili fundatore quietis, diuturnitas pacis sacrum otium confirmauit. Antiquitas etiam refert et illum uarronem, tot seculis celebratum, huius edis auctorem fuisse, qui, M. Tullio iudice, Romanorum alios religione, alios rerum gestarum memoria, omnes autem litterarum scientia uicerit. Id mea quoque intererit. ueniam et ad Troiam, cuius nomine gloriaris. Istam ad undam frigidi Simentis, perlustrabo oculis famosissimam Tenedon, ascendam ad illas, omnium doctrinarum inuentrices,  Athenas, in quibus summa dicendi uis et inuenta est et perfecta; queram ostiatim platanum, que ad opacandum patulis est diffusa ramusculis, cuius umbram secutus est Socrates; mutuabor ab illo rationem dicendi, constructionem uerborum, leporem, dulcedinem, uenustatem, ut etiam ego ab urbanitate non excidam, et rerum cognitione florescat historia et redundet oratio. Est enim Historia testis temporum, lux ueritatis, uita memorie, magistra uite, nuntia uestutatis ; que perennibus titulis Oratoris uoce commendatur. Contra plerique, pro amplissimis eloquentie propositis laudibus ad gloriam adispicendam nudi ueniunt et inermes, nulla cognitione rerum, nulla scientia ornati, ut is qui hanc eamdem quam in manus habemus Historiam,  postquam attigit, incommodauit penitus et turbauit. Mihi uero dum scribens aliquid ista recogito, magis uenit in mentem uituperationis quam laudis. Constat enim quia, si eleganti eloquentie gloria, inepte potius ignominia debeatur.

 Tu ergo, frater mihi in Christo carissime, locantem felici uinee operam orationibus iuua, utque hanc Secundinus sacer pro uoto suo meoque secundet, intercessionibus obtine. Oportet autem expeditis his, que apud nos de eo sunt pauciora, miraculis , ad ea, unde ad hec tuo amore descendimus,  studia animumque reuocemus.

In quibus petimus et rogamus ut manu misericordie sue nobis ad rationem bene uiuendi patrocinium conferat, et possessionem felicitatis eterne, qui [f, que a digno herede precario et pro indiuiso suscipitur, pro mercedis pretio suis promerentibus meritis acquirat.



INCIPIT uITA.


 Troia quondam ducibus, diuitiis et bellica laude insignis, cuius diuturna incommoda et diuersa excidia iisdem regionibus nota sunt quibus et solis cursus, in Peloponnesi regione et serenissima loci facie, tellure fertili, agro aquis et omni uiriditate iucundo, prope Pontum et insulam Tenedos sita fuit. Unde demum plerique duces fortissimi in priori discrimine, in tempestate horribili, cum tante urbis commercium totum iactura fieret, euaserunt. Ex quibus Anchisiades uir acer et strenuissimus fuit, a quo Quirites, orbis terrarum principes, qui Troianorum quoque hostes talione ulciscerentur, nobile generis et laudis habuere principium. Iacuit hec diutini temporis interuallo, omnibus destituta  solatiis: nulle opes, nullus decor, nulla denique religio. Semiruti tantum et exesi ignibus exstabant muri; Xanthus, Simois, et insula Tenedos Troiam ibi fuisse signabant. Hec uero excitat tandem et colligit se memor pristine uirtutis et glorie, reducit longam ex pronepotum generatione progeniem, reficit lares, studet illi suo mirabili et singulari militie sacramento, ut Sylle dictatori fauens a Fimbria Marianarum partium obsidione uastetur, ut tormentis quassetur, ut mater iterum concidat gladiis filiorum. Ex illa igitur tempestate usque ad hoc fere tempus uixit tantum sine corpore nomen, absque Latio quidem, cunctis eque gentibus exsecrabile ob Romanorum monarchiam, cuius ipsa etiam causa exstitit et principium dignitatis.

 Fuit autem et in Apulie solo ciuitas quedam, quantum ad frumentarie rei copiam, nulli solo inferior; ubi etiam multa gustu suauia, que natura desiderat, ex terra arboribusque gignuntur, cum copia facili, tum suauitate prestanti. uites et arbores ibi humiles sunt, neque se tollere a terra altius possunt; ex his tamen alie semper uirent, alie hieme nudate uerno tempore tepefacte frondescunt, et fundunt odoriferos flores et germinant uberrimas fruges. Hec uero ciuitas, si nominis significationem aduertimus , antiquissima fuit, cum monumentorum marmoratio, scenarum columnatio, eminentia culminum id designent. Huic serio in reconciliatione Troie nomen imponitur, ut egregii titulus nominis auctoramentum  faciat nouitati. Putamus ista fidem posse querentibus facere, quos sub Troie nomine appellatio mouerit urbis Ecane. Nunc ad propositum Historie ueniamus.

Cum igitur pro diligentia principum in fabricandis  ecclesiis, in menibus constituendis, quibus saluis, ipsis saluis esse liceret, magna popularibus cura insisteret; dum pars marmoribus tabulandis, pars lapidibus poliendis, fodiendis lateribus alii, alii diuersis laboribus, quorum quisque admonebatur, intendunt: ab his, quorum uotum erat templum perficere ad salutifere crucis honorem, in cemeterio B. euangeliste Marci  monumentum pretioso tabulatum marmore reperitur, quod dum curiosis oculis collustraretur, propter magnam, que circum erat, frequentiam sepulcrorum, aduertunt celatum epigramma, exesis iam inferioribus partibus, sed quod legi poterat; hec ferebat:


 Hic requiescit S. ac uenerabilis Secundinus Episcopus, qui sanctorum fabricas renouauit, raptus in requiem, III Idus Fabruarii.

Immissi ergo multi cum ligonibus, purgant et aperiunt locum; qui cum patefactus esset tumulus, in labro mirifico inferiori, quod monumentum forinsecus ab iniuria tuebatur, pretiosissimum margaritum inuentum est. Circumfunditur extemplo ciuitas ad thesaurum inuenti corporis; putant fas esse, quod pium est, osculari reliquias, inuitare uotis, efferre preconiis, intercessionibus poscere, lacrymis inuocare: nocentibus ueniam, innocentibus presidia, subsidia indigentibus; de ciuitatis statu, de salute communi, de spe bonorum omnium in  communi precatur. Non in cute solum huiusmodi putes fuisse letitiam; pectus et uiscera ipsa commouit; desideriis omnium satisfactum est in remedium omnium, oblectamenta omnia cucurrerunt. Effertur uenerabile corpus manibus sacerdotum, ubi noue urbis fundamenta iaciuntur, ubi nomen nouum exstincto priore uel in accessionem ualidioris conuerso, exoritur; ac in salutifere crucis sacrario tantam dignitatem et ornamenta reponunt. Cumque felices reliquie signis, uirtutibus ad amorem suum ciuium in dies accenderent animos, et erumpentia in maturos beatitudinis botros religionis germina propagarentur, ab episcopo tamen urbis nichil factis huiusmodi adhibebatur fidei. Impingit contra salutem  patrie crimen ciuibus, plebem stultitie arguit, accusat principes temeritatis, Ecclesiam contumacie criminatur. Nulla est improperii, nulla insanie, nulla derisionis, quod eum preterierit, contumelia. Degenerare quippe ab optimis institutis multiformi malo ciuitas poterat, ni felix hanc Secundinus,  quantum ualeret, manu misericordie tenuisset pene iam cadentem, iam pessumeuntem. Quid agis, o episcope? Putas ulli iniurie eum esse obnoxium qui se in ethereum uerticem, unde nemo deiicitur, collocauit? Quid tua refert, cum multa in illum maledictionis tela conieceris? Est autem eius impenetrabilis ab omni immissione lorica. Nescis duritiam lapidum, quibus ciuitas summi Regis exstruitur, contumelie ferro inexpugnabilem? Cedis celestem adamantem, et deteris petulantibus uerbis quod incurrentia cuncta retundit. Respice ad obryzi rigorem, cuius habitum nulla circumfusa flamma contaminat; multa et id genus sunt, que communi igne ledi non possunt. Respice scopulos in altum proiectos, qui mare quidem frangunt, sed,  uerberati per multa millia temporum, uestigia seuitie nullius ostendunt. Tutus est ab omni iniuria Secundinus, abductus est maiori interuallo a iactu telorum: quidquid autem in illum proterue, petulanter, superbe niteris, frustra tentabis. Celestia humanas manus effugiunt, nulla in solem missilia prorsus incurrunt. Erit, erit pro certo, qui illum uindicet; erit qui et in te spicula doloris intendat, que non illo neruo quatiuntur ut frustra et citra se concidant, sed latus, sed uiscera, sed cor ipsum tormentis expressa [f., impressa, E. P.] configant. Feritur interea ex improuiso episcopus telo lateris, quocunque miserabile corpus inclinat, incumbit doloribus, suspenduntur in longam uigiliam oculi, fiunt refrigeria eruciatus, remedium  pestilentia, medicina uenenum, uita interitus. Meret domus, turbatur ciuitas, impendendis remediis medici laborantes nichil proficiunt. In contrarium enim uertitur quidquid tutele corporis inuenitur, aspernantur remedium ualidiora tormenta, et insanabiles morbi fugiunt medicinam. Fuerunt plerique qui illum prope funeratum facti improperii memorarent  , »dum penitentie locus esset, mutaret propositum, rediret in uiam, errorem sperneret, de Secundini uirtutibus non desperaret.« Intendit in monitores suos episcopus, et submisse quidem, non enim aliter poterat, facturum se, cuius erat admonitus, pollicetur, sperans, si modo penitentie spatium intercesserit, salutem  ueniamque Secundini meritis promereri, quem nominans sic appellabat. »O felix Secundine, quem Deus rerum omnium Parens parentem Troiane prouidit patrie, in cuius commodum impendendi beneficii, constituende salutis, conseruande libertatis, totus incumbis: adsis mihi tue bone uoluntatis indigno, nec patiaris partem a toto diuelli, cuius potestatis est omnium in integrum misereri!

»Me miserum! delicti accusor, an peccati? Equidem utriusque, non enim in te, quod debui, solemniter colui, sed tui, quod non debui, oblitum ire populum concitaui. Solue tamen peccati iugum, assere doloris irremediabilis seruum, confer quemuis  alium penitentie cruciatum. Iniuria quippe est aliquem criminaliter plecti, qui in principem potentissimum, non odii, sed fatuitatis insania insaniuit.«

Inde uertitur ad circumstantes: »Reminiscimini, inquit, o filii, reminiscimini Patris, reminiscimini amoris, reminiscimini clementie, reminiscimini dignitatis. Scitis quid amor, quid uirtus, quid grauitas, quid denique diligentia mea uobis contulerit; iuuate me precibus, seruate patrie, seruate uobis, seruate liberis uestris; placeat uobis salutem poscere a quo constat equidem multa uos beneficia suscepisse.« Igitur ad hec episcopi uerba funditur omnis domus in lacrymas, miste orationes gemitibus, pro conferendis suffragiis, Dei Genitricem et confessorem eius postulant Secundinum. uideres  pro salute pontificis, de rebus suis multa ciues profundere, uota numerosa promittere, Dei omnipotentiam modis omnibus supplicare. Dum huiusmodi rebus insistitur, sentit episcopus orationum suffragia, penitus discessisse dolorem clamat, liberum se multiformi malo pronuntiat. Quanta ad hec Troiani populi gratulatio, quanta letitia oborta fuit, cum ea, que pro salute pastoris communi suffragio, una mente atque uirtute gesserant, prospere euenisse arbitrabantur! Igitur episcopum, beneficiis Secundini liberalitate conquisitis, nullum tempus, nulla uis, nulla occasio tenuit; sed confestim, utens pro pedum officio manibus, ubi erant Secundini reliquie pergit; quem sacerdotes cum aromatibus, cum candelarum  populus hostiis subsecutus, ubi ad Crucis uiuifice templum uentum est, se toto in terram corpore prostrauit episcopus; illum poscens peccatorum suorum ueniam, qui uerberato doloribus corpori iam contulerat medicinam. Sancto Secundino quoque antisti maximas egit et habuit grates quod uoti compos factus esset, quod in eius, quem offenderat, gratiam uenisset, per quem posse pedem ponere in uite eterne possessionem speraret.

Fuere qui episcopo de industria suaderent  ut,  reliquiarum partem in ignem probatum mitteret, ut ex multorum pectoribus  dubietatis uulnus omne recideret. Probata tamen reliquiarum uirtus, quod suadebatur, dissuadebat episcopo; sed quod animaduertebat posse ad compendium populi legaliter fieri, fidem suadentibus commodauit. Iaciuntur in prunas reliquie, instatur undique flatibus, fit in illis color rubicundus; saltum tandem ex igne faciunt; nulla in illis combustionis nota inuenitur, sicut hi qui presto erant retulerunt. Gaudent populi mirabile factum, sumunt alacres animos secundis rebus. Episcopus autem magna exspectatione in concionem uenit; concionatus est quod perutilia patrie patrocinia possiderent, si illis uti honestate magistra placuisset; concionatus  est, et gratias egit quod sic de sua, ut de communi omnium salute, letarentur; concionatus est ut constituende ecclesie operam darent, eamque demum perficerent, que Secundino uenerabili digna esset, unde idem posset semper aduertere, semper habere Troiam in uultu, Troiam in oculis, Troiam in ore. Sed hec hactenus, nunc ad reliqua ueniamus.

uir quidam, Teuzo nomine, genere Aquitanus, orationis studio, quod precipue gentis illius moris est, ad apostolorum principem Romam uenit, adnittente quidem matre, que amoris affectu seipsam filio comitem itineris prebuit. Ubi per sanctorum locorum circuitus solemniter officiis pro tempore datis  domum beatissimi archangeli Michelis,  que sita est supra Gargani montis altissimum uerticem, adiit; in qua nimirum, et quia deuia erat, et quia orationi pacare decreuerat, dum stationem suam in diutinum tempus extenderet, mater, que illum fuerat secuta, defungitur. Qui cum iam fere cunctis destitutus uite solatiis, orationibus, lacrymis et eiulatibus incubuisset , insanabili, ut uidebatur, pestilentie morbo percussus est; ita quidem ut pars membrorum suorum eo inuito mouerentur, alia quoque sic essent arida ut ex illis nullum, quod sentire posset, haberet; uix oculi, uix manus in suo erant officio, crura quoque et pedes natibus adherentes gressus ademerant;  lingua tantum, ne recte quidem, nature beneficium tuebatur. Quid ageret procul a parentibus, procul a domo, et, quod uerius dico, procul a seipso? Miserebantur eius pretereuntes inopie, cuius ualetudini non poterant subuenire. Intimabatur illi de Secundini uirtutibus: sed si uellet ire, non poterat; si portari ab aliis, unde conduceretur, nichil habebat pensi; ab his tamen qui eius quotidie afficiebantur miseriis de itinere agi ceptum est; qui domo demissi cum illo Troiam cursu citissimo contenderunt. Festinabant autem, quia confessoris Secundini collocandis reliquiis solemnis instabat dies. Postquam uero ad urbem ueniunt, et debilitatum membris omnibus hominem ante Secundini confessionem deponunt: »Quantum nobis, inquiunt, attinebat, fecisse satis  uoto tuo uidemur: de cetero age, ut libet; consulimus tamen tibi in tanta presentis celebritate diei orationi uacare; putamus enim et credimus id tibi ualde profuturum, ad quod pro salute tua ipsi etiam summa ope nitemur.« Factum est: et iam tempus aderat ut ad officium ingrederetur episcopus; populi uero, omnibus studiose ad honorem Dei compositis, intus et pre foribus ecclesie assistebant. Multi quoque ad hec solemnia, uicis, agris propinquis, hospitiis, multi denique, qui procul degebant, domibus abducuntur. Intrat episcopus cunctis ecclesie stipatus choris, incipit agere pontificalibus institutis. Dum hec aguntur, ad Deum languidus toto corde conuersus trahit ab imo pectore alta suspiria, implet lacrymis et luctibus omnia, facit uerba  que Dei possent inclinare clementiam, erigit se totum mente, quasi in Secundini uisibiles oculos precatur, obtestatur, uouet se nunquam ab illo recessurum, si pristinam sibi redderet sanitatem.

Cumque in eius affectum reliqua, ut linguam, membra nesciens mouet, recurrit ad animum: tentat reuera mouere manus, mouet; extendere pedes, extendit; surgere, surgit; incedere, incedit. Exclamat quo altius ualet »sanum se esse pedes, et omnia membra officium suum habere.« Hec igitur uox magno audita desiderio, aliquantulum sustulit ad edificationem ordinis sacerdotum. Tantus enim fuit in laude uera splendor, tanta in populis iubilatio, tanta denique letitia in clero ut pre nimia exsultatione uniuersitas illa gestiret. uideres incolumem  operam suam medico affectuosissime polliceri, stabilitum ire; se illi, ut conuenerat, mancipio dare: illum corporis sui auctorem, illum custodem anime, illum sui largitorem beneficii gloriabatur.

Mansit in hoc proposito dies admodum paucos. Ratus enim pro se esse patriam petere, amicos uisere, fregit quod in Dei facie stabilierat pactum, mutauit precipitatione consilium, negauit nulla necessitate promissum; et, quia timori erat solum et incomitatum tam longinquam aggredi uiam, ad inueniendum itineris socios Romam accessit. Ubi autem repertis sociis pergit ire, ualetudo pristina adimit gressus, parat redire, gressus resumit officium; parat abire, iterum pedibus, manibus et toto ei corpore interdicitur. Accedente igitur malo  perterritus, quod uiderit iam in se mala obliterata recurrere, ne tante calamitati ulterius inseruiret, gressus unde tulerat, retulit; ubi autem, quoad uixit, in confessoris Secundini obsequiis deuotissimus perdurauit.

Preterea cum Troianus populus tantam auctoritatem, tantamque confessoris Christi uirtutem potissimum enitere in dies singulos cerneret, ad illustrandam omnibus ornamentis, in qua reconditus erat, ecclesiam, consensione quadam unanimis intendebat. Quippe ex illo spes, ex illo fiducia, ex illo eorum maxime cura pendebat; de quo urbis presule, de quo custode, de quo denique principe quotidie apud eos agitabatur. uideres singulum  quemque eius domui, ut sue, ut liberis prouidere, in priuatis rebus minimo et tenuissimo cultu contentos uiuere, at in eius publico apparatu ad dignitatem, ad gloriam, ad splendorem omnia parare. Fiebat autem ei assidua non solum de patrimoniis, uerum tabulis emptionis, codicillis etiam omnium bonorum delegatio. Fumabant aromata, candelabra radiabant, omne illud domicilium cereis, lampadibus, nocte, interdiu coruscabat.

Nocte uero quadam cum pro deuotione populi, ut hodieque moris est, magna cereorum serie ara cingeretur a deferentibus, ut custodes diu eos accensos sinerent oratum est. Accensis ergo dimissis luminaribus, cum ad alia custodes animum uerterent, dilata exstinctio memoria excidit. Inter cereos  autem et aram in anteriori parte illud erat spatii quod gradus, cui cerei capitibus accensis adherebant, latitudo faciebat; ex aliis uero partibus sola interstitium palla erat. Arsit ergo ignis continue, nullusque illi ardendi finis, nisi cum materie fine fuit. Hec interim sollicitudo hymnorum matutinalium somnum custodibus adimit; unusquisque se ad sua ministeria leuat; alius aperire fores, pulsare cymbalum; alius libros extrahere, thura incendere. Ut autem cum thuribulo ad aram uentum est, ex illa cereorum multitudine nullus superesse uidetur; uertit se per circuitus are custos, inspicit lineatim iacere cineres, sicut illorum fuerat ordinata compages. Excepit igitur admiratio admodum magna custodem, quod erant palle fimbrie cineribus inuolute, sed integre. Cumque ad illas manus  admouisset, reperit, ut uiderat, ab omni lesione ignis alienas. Hec denique ut potissimum facerent uidentibus fidem, putauit fore opportunum, ita ut repererat, reseruare. Peractis igitur psalmis matutinalibus, cum clero populus ad tam grande spectaculum inuitatur. Tollunt ad hanc uisionem manus omnes ad sidera, multiplices referunt gratias Conditori, qui facturam non despicit, qui miraculis hominibus innotescit, qui Secundinum de uirtute in uirtutem sic enitescere frequentissime facit. Confestim deinde ciuitatem omnem accersere; dona decenter ministrare, uicinis quoque tantam gloriam intimare mandatum est. Hec uera beati uiri uirtus maximam dignitatem in ciuibus, maximum uicinis gaudium, longinquis etiam urbibus commodum maximum comparauit.





S. LUCII PAPAE ET MARTYRIS uITA AUCTORE GUAIFERIO.




CAPUT PRIMUM. Encomium martyrii. S. Lucii ortus, sancta iuuentus.


1. Fortissima et preclara uirtutum studia, que credentis ad commune compendium sacre fidei documento formata sunt, altius celata et impressa in martyrum maxime cernimus armatura. Illuc enim labore, illuc constantia et in eum uerticem animi se magnitudine contulerunt, unde facta eorum clarissima ubique gentium, ubique terrarum, preter oculos omnium sempiterna memoria presentantur. Efficit hoc obstinata patientia exercitii, que non modo illis delicata et mollia non admouit, sed robur etiam lassandi manus cedentium, et uincendi omnem uim totius hostilitatis indulsit. Hos enim uirtus Dei et sapientia Christus in illud suum frequentissimum  et singulare famulitium asciuit: hoc lectum bellatorum genus nouo militie sacramento inter pretorianos sue curie milites consecrauit: ut armati fortitudine animi, nudo corpore sub ictum uenirent, nichil durum extimescerent, nichil difficile formidarent, nichil intolerandum putarent: omnia humana despicerent, omnia grauiter, omnia constanter, omnia splendide factitarent: orbem denique ipsum non modo prelio, sed bello superarent. Porro hec consecratio imperatoris eterni, et ad eius gloriam  instituta est, et ad humane reipublice presidium comparata: ne uelut nauem solidam et durabili materia fabrefactam, tenaci compage solidatam, uariisque coloribus auroque  distinctam, mobili clauo, firmis rudentibus, malo excelso, carchesio insigni, uelis splendentibus, postremo omnibus armamentis et ad usum idoneis et ad contemplandum honestis, si eam nulli gubernatores  regant, nulli remiges agant, facile cum huiusmodi instrumentis aut pelagus merget aut in scopulos tempestas allidet, ita per pulchram et eximiam huiusmodi creaturam, dilectum animal Conditori, imaginem Dei, similitudinem Redemptoris, orbis speculum, etheris dignitatem, principatus et potestates huius mundi, et spiritualia nequitie in celestibus, crebra, uehementi et usitata incursione perditum irent; si pro ea plures martyres diuino magisterio minime dimicassent.

2. Sed aduersus huiusmodi acies earumque manus, in potentes tyrannos, per urbes uniuersas toto terrarum orbe diffusos, non multitudine militum, non numerositate legionum, non fulgentibus armis, non pecuniis infinitis; sed a duodecim tantum primariis,  qui simul Imperatoris et Militis officia gererent, obuiatum est: qui se copiis exponerent, qui receptui signa dare nescirent, qui pugnam nullatenus detrectarent: nulla materiali armatura, ne leui quidem, quibus etiam baculo interdictum erat, insignes. Ex quibus nempe primariis Simon ille, longe omnium excellentissimus, omnium princeps, omnium antesignanus, cui, ex fidei soliditate et amoris affectu erga Dominum Saluatorem, Petrus est nomen impositum; in Urbe, ubi thronus, ubi dignitas terreni rutilabat imperii, suarum posuit castra uirtutum: tantusque uir Deo plenus, in superando fuit, ut nemo post ipsum, uel sperare similem audeat, uel optare triumphum. Neque enim se digno negotio decertasset,  si se cum aliis composuisset, qui uinci sine laude maxima et gloria potuissent. Ad ardua et difficilia Capitoline arcis ascendit, ut excusso Ioue de solio, reliquos facilius demones alibi ciuitatum eadem  ruina sequeretur. Intentus igitur diligentissimo operi, disceptatores et arbitros ad suum arbitrium informauit, qui et ipsi monstra immania Crucifixi uirtute subigerent, sordibus orbem terre purgarent, malitiam perdomarent, qui iracundiam, inuidiam; qui auaritiam, libidinem, omnesque pestes ab humanis mentibus cohiberent; nudi et ipsi, quibus nullum erat in re familiari presidium, nullum sub celo commodum diuitiarum. Mutaturi equidem pontificio consulatum, presulatu imperium, sacerdotio magistratum; preturam, prefecturam, ipsam denique senatoriam dignitatem et reliqua id genus officia in ecclesiasticam dignitatem: eorumque coruscantibus signis sic mundum subacturi, ut hodie omnes gentes, omnia regna, ipsum etiam imperium Romani sacerdotis  decretis iussionibusque uideas famulari.

3. At contra eos Romana potentia illa sua uictricia, non solidis tamen successibus, signa mouet: ferocioribus aduersus illos animis, quam in quoslibet hostes, uim suam intendit; ut ueneficos, ut patrie proditores, ut in exitium publicum generatos, omni genere tormentorum aggreditur. Experitur in Petro crucem, in Clemente exsilium, in marcello seruitutem, catenam in Alexandro, gladium in Lucio. Et cum per totum orbem de familia Christi quosdam uelut rabidas feras affligeret; quosdam ut truces et immansuetos occideret; in alios uelut in aliquid morbidum ferrum dimitteret, alios ut portentuosos fetus exstingueret, alios ut monstruosos debilesque necaret; non a familiaribus, non a domesticis, nec a seipsa  quidem immanem auertere potuit crudelitatem. Ecce hic Porphyrides Lucius, ciuis Romanus, pontifex maximus, de cuius triumphi titulo dies hodierna gloriatur, illius familie pollens nominis dignitate, que, ut Roma superesset, Carthaginensi et Numantino furori imo toti orbi, modum et finem imposuit; propter suam opportunam in Romano populo operam, sub ualeriano Cesare capitali sententia necatus est.

4. Sed uidetur opere pretium ad posteritatis compendium seriatim euoluere, quod homo totius integritatis et magno natu, patricius, ingenio prudenti auctus, oratione limatus, iuris peritorum eloquentissimus, eloquentium iuris peritissimus, cuius  maiestas et amplitudo et dignitas sacerdotii celum destinauerat, interdicturus sibi uoluptatibus et uitiis, ab ineunte etate totum se sacris moribus officiisque indulserit: quodque derelictos a pietate, a misericordia, ab humanitate, inueteratos etiam perfidie, libidinis et odii loris, non seueritate austera, non remissione diffusa, non grauitate tristissima, sed machinatione orationis uarie et uehementis, plene animi, plene spiritus, plene dulcedinis, plene ueritatis, in arcem pacis, quietis et religionis eduxerit. Nec illud quoque alienum fore, quonam modo in titulo Christianitatis cum Cesare furibundo compositus, uti ancillari Romana et gentium iura uidebantur, a litis intentione ad depulsionem, a depulsione ad statum abeundo, prudenter et  splendida ratione et concertatione uerborum ea locutus, que uersantur in societate ciuili, in sensu communi, in natura, in moribus semper superior fuerit. In campum enim patentem, ubi spectatores Christum, principatus et potestates haberet, proposita illum premia et animi magnitudo sustulerat: cui pro uallo et hostium statione dimicanti deprimi, inclinari, nec moueri quidem contigit, ut triumphum ex uirtute nascentem ad celeste imperium gratia maxima potitus, asportaret

5. Ad hanc igitur gloriam et nobilitatem expetendam exsecrandum id admodum ratus, quod perturbationum omnium fontem principiumque persenserat; primum intemperantie monstro  fores animi clausit admissa semel in mentis hospitium moderatrix uirtutum et domina temperantia: appetitiones quidem, ut recte rationi parerent, effecerat, utque frugi homo iudicia sana seruaret, omnia recta faceret, moderati, constantis et quieti animi esset; ne tabesceret molestiis, ne frangeretur timore, ne inani claritate gestiret, nec denique nisi celesti desiderio arderet: quia cum se uirtus in editissimo et eminentiori loco recepisset, unde uacare sibi totum, quod illustrauerat, conspectum iret, bene usa uiribus suis, pectus beati uiri comitibus tantum liberum scilicet atque mirabile dedicauit erarium: unde res bone, utiles et honeste, iustitia,  continentia, prudentia, magnitudo animi, liberalitas, pietas, amicitia, spes, fides, caritas, cetereque contrarie uitiis uirtutes expeti facile potuissent. Ita quidem diuina prouidentia ei, qui iura, qui Urbem, qui uera sacra seruaturus esset; qui in forum, qui in rostra, qui in curiam de Christo dicturus procederet, huiusmodi competere iussa sunt ornamenta. Humano igitur generi ut summe diuinitatis facture, imo ut Dei similitudini intentus, circumspicit largam ubique et assiduam mali materiam: alios egestate laboriosos, alios ambitione sollicitos, alios torpentes desidia, alios sordidatos luxuria; hos impatientia concuti, illos seuitia inflari; quosdam iracundia, furore, crudelitate quosdam insanire; aduersus quos miserandos affectus uir bonus operam et robur pectoris  experitur, et secundum Apostolum  omnibus omnia factus, quod referret omnium, unicuique omnium gerit; et modum prestat unicuique, indulgentiam tanquam fratri, uenerationem tanquam parenti, cultum tanquam superiori; huius miseretur, illi moderatur; huic succurrit, hunc instruit; omnibus autem inter tot errores dies noctesque male mentis laborantibus, ad beate eterneque uiuendum, tutissimum quoque et celeberrimum in hac uita iter ostendit.



CAPUT II. Adhortatio S. Lucii de rerum terrenarum despectu et imitatione Christi et uirtutum acquisitione.

6. Lubrica sunt et incerta omnia, nec dici possunt bona, que speciosa, sed fallaci uoluptate, miseros,  mortales alliciunt: pecunia, dignitas, potentia, et alia id genus; ad que tot homines inducti, ceca cupiditate obstupescunt: ista cum labore possidentur, cum inuidia conspiciuntur, neminem non sollicitum faciunt, neminem bene felicem, neminem bene securum. Nullus stabili consistit loco, iactantur omnes, pendent, fluctuant, in alterutrum illiduntur: alii alios cadentes trahunt, alii aliis exitio sunt. Strages est ista, non uita, et coaceruatio aliorum super alios ruentium. Respondeat sibi licet quisque ad uotum, credatque uoluptatem summum bonum, gloriam et seculi pompas et ultima uitia in summa felicitate ponat: omnia tamen humana breuia et caduca sunt, nec procedentia in partem aliquam temporis longioris: cito transeunt, et immaturo  citra incrementum termino concluduntur, ut nec illis diu stare contigerit. Etiam ad illa, que uetustate gloriantur, extendamus, si libet, etatis nostre metam, cuius medium pauci computant in annum centesimum: inde ducatur animus ad longissima et infinita eui spatia; hec tempora, eternitati comparata, quam proportionem facerent, etiamsi nobis etas annum millesimum indulgeret? Que cum huiusmodi sint, exiguum istud et breue, quo cogimur ad morem aliorum uiuere, ita totum negligentie desidieque mandamus, ut id ipsum plane sit mori, quod uiuimus. Humana enim per luxum et intemperantiam a pueritia uita diffluit, torpore iners, defatigata lasciuiis, ambitione suspensa, mercandi cupida, uaga et inconstans et sibi displicens, quam  undique uitia urgent, undique circumstant: nec eam bene collocari, nec ulli bone rei impendi, nec erigere uultum, nec attollere lumina in aspectum ueritatis sinunt. Cogit tandem se miseram, fabricatos digitis suis adorare deos: gaudet ante inepta simulacra, ante inepta figmenta, ante nefandissima monstra corpus inclinare captiuum; placetque statum sublimem ad celum, et ad Deum suum uultum erectum, cum ceteris animalibus pronis ad terram situ uergente deprimere.

7. Huic porro uite in tanta tempestate, in tam reciproco mari, in procelloso pelago nauiganti, nulla salus nisi iactura, nulla quies nisi naufragium, nullus portus nisi interitus est. Supersedendum ergo est  omnibus illecebris seculi et idolis errore humano adinuentis: ad Deum eundum est, ad celestia intendendum: illuc intuere, illuc oculos erige, illuc suspensum pectus attolle: ne te ad puluinaria mortuorum hominum sternas, ne ante creaturam in tuum conditam famulitium cadas: serua dignitatem, serua sublimitatem, serua Dei similitudinem: tantus quantus es, perseuera: talis sis, qualis a Deo factus es: respice te, fac sis tecum, redi ad animum: ut cognoscere Deum possis, te prius agnosce. Ille in se credentibus celum patriam facit, super solem et stellas mansionem edificat, ubi honores eterni sunt, gaudia infinita, pax sempiterna, quies perpetua: ad hec inestimabili caritate adoptat in filios homines, et quod solius ipsius est, participare eosdem facit diuinitas nomen  et dignitatem. Ergo ab hoc exiguo et caduco temporis transitu, in illa toto nos demus animo, que immensa, que eterna sunt, que melioribus meliora: ad que nimirum sola Christi caritate deducimur, ubi nobis nulla seculi diuturnitate interdicitur, ubi omnes admittimur, ubi non constringimur, non asserimur; sed tuti, sed liberi, sed eterni libero et aperto fruimur celo: ubi nos terror nullus inuadet, non ira torquebit, non morbus affliget, non suspicio lacesset, non inuidia insectabitur, non metus sollicitabit, non leuitas inquietabit. An non, si bene estimes, sola hec nobis ipsa quodammodo eterni beneficii loca erepta, et ablata sortirentur? Agedum, ex hodie magistratus, aut questionis aut tantum animi causa, duci iuberet, ut primo uirgis cesus,  inde ligatus ad palum, securi feriendam ceruicem lictori exponeres, sicque, pronpinquis et necessariis, coniuge et liberis assistentibus, exsecrabile populo spectaculum dares, supplicationibus undique pro ereptione actis parum succederet, quod inanis illius et uentose felicitatis in tanti terrore discriminis scires pondera, et eam ad omne uite tempus recoleres. Certe, si tum tibi possibile esset libere magnitudinem et illa fulgentia bona estimare, lectos aureos, aureis mensas fulgentes uasis, supellectilem grandem, seruorum turbam, unguenta, coronas, odores, conquisitissimas epulas, que fastidienti gule a Gadibus, ab aurora, et ab ultimo portantur Oceano; sentires utique dispungendo et recensendo omnes uite tue dies, nullum memoria dignum, sed omnes  eque perditos, eque exitiabiles apud te resedisse; magisque te miserum et infortunatum, quam Syracusanum illum, cuius impendere ceruicibus, in illo tam desiderato apparatu, gladius a tecto demissus seta equina cernebatur.

8. An tu illos uiuere putas, qui tetri, rabidi, et concitatissimi sunt impetu doloris, armorum, sanguinis, suppliciorum; quorum est minax uultus, tristis frons, torua facies, citatus gradus, manus inquiete, color uersus, suspiria crebra: micant oculi, horrent capilli, stupet spiritus, quatiuntur labra, comprimuntur dentes; qui pulsant humum pedibus, qui complaudiunt sepius manus, qui totum concitant corpus, fedi uisu, horrendi facie, omni  denique irarum affectione deformes? aut illis iure tuo uitam cedis, qui quorumdam inhonorifico facto uel dicto mouentur, si illorum sermonem superbus aliquis auersatus est aut palam risit; qui si cum aliis ad cenam non admissi sunt, aut si admissi, non in medio, sed in ultimo forte locati, si illis salutantibus mutuam salutationem non de industria salutatus non reddidit, serio ista fieri ad suam contumeliam credunt? Quid de inuidis censes, qui aliena felicitate tristantur, alienis malis delectantur, qui ut commodum aliquod consequantur, alios uiolant, nature leges inuertunt, ab humanitate exeunt, et hominem ex homine tollunt? Nonne hec eterna miseria est, et inhumana uoluptas? Nec illos mortuos putas, quibus longe parate opes, et rerum  abundantia, et magnificentia edium regiarum semper timori sunt, ne tantos eorum apparatus, aut pretoris seuitia, aut aliqua intercedens culpa depilet? Exagitati etiam morbis doloribusque, quibus ferrum et ignis admouetur, quorum ossa frangi et ledi uidemus, quorum uene extrahuntur, membra amputantur, uiuunt? Quid inconstantes illi, qui fluctuationem suam sistere nequeunt, qui tranquillitatem abhorrent, qui omni motu animi tumultuantur, quos penitentia cepti tenet, incipiendi timor: infirmi ad omne tolerandum, nec laboris patientes, nec uoluptatis: qui proposita sepe mutant, et in eadem reuoluuntur: qui quodammodo se fugiunt, qui nullum nouitati locum relinquunt, quibus fastidio uita est et ipse mundus? Omnes profecto istos, in quos  tam pestilentes affectus incursant, potius miseria mortuos, quam uiuos, non immerito dixerim, presertim cum ad uotum parum detur, corporis custodia retentis, suis abuti uoluptatibus, et eiectis super omne, quod dicitur miserum, miserabile, et irremediabile, sententia irrefragabilis sit illatura tormentum.

9. Retinendus est ergo in procliui animus, et aduersus ardua impellendus, non est dubium, quin ascendens nitatur: obluctari patientia, fortitudo, et perseuerantia debent, ut ferentia pessimum hominem uitia subigant, utque tam claram et nitidam neque uno genere formosam, natam fastigia celi transcendere, creaturam infernali precipitio non condant. Eamus itaque perditum, quod melius et equius est,  seculi uoluptates; opibus uero, que uerius occupationes sunt dicende, renunciemus: his enim admissis, bona omnia subuertuntur. Exigua porro sunt, que in tutelam hominis necessaria sunt, que desideriis corporis satis facere possunt: facili tegumento submouetur frigus, alimentis modicis fames sedatur et sitis: non est quod naturam accuses, passim quoque et omnibus locis iacent, quibus te nutrire potes. Quid denique tua intererit, si exquisitis art bus uentri seruiatur et gula irritetur, stomachus impleatur? non diu ista fient. Hospitabundi hic, imo hospites sumus; in alieno manemus. uis probare. Exspecta parum, et parte luxurie et dilecti penitus obliuisceris hospitii. Corrigamus errata, quibus satis indulsimus: redeamus ad limitem nostrum Christum, qui  nos errare non patietur; in quo qui fortiter ambulat, non offendit; qui concitatius fertur, non labitur; in quo nullum uelocitas patitur interuallum. Ecce militie superne adscriptos, ad donatiua recipienda nos citat: ingentia sunt, ut diximus, et eque diuina, que pro tanta nobis expeditione promittit: nichil frustra tentabimus, nichil prohibebimur. Omnia cedent, omnia obsequentur: ita quidem famulatum imperio, seruitutem libertate, iam non mutandi mutabimus.



CAPUT III. Gesta S. Lucii in pontificatu. Cepta in eum persecutio.

10 Hec cum a Lucio dicta essent, populus frequens  Christianam ad celum religionem attollere, nomina dare, fidem poscere, alii satagebant ante alios. Fideles uero non paruo in dies desiderio accendebantur ad mandandum ei pontificatum, quam primum Cornelio celum obtingeret: eum successione aptissimum, qui Romanum sacerdotium cum doctrina tum uirtutibus etiam administrare posset, acclamantes. Cornelio interea dum Martyrii laurea celo candida exhibetur, pontificii Maximi Lucius, omni Ecclesia annuente, potitur. Erat ei uetus opera, es alienum pro eo, qui soluendo non erat, soluere; factioni pretoriane priuatum etiam intercedere, ut oppressos iudiciis liberaret: misereri pupillorum, consolari afflictos, egentium prouidere inopie; aduenam uiduamque defendere. Illum enim Patrum  nostrorum et memoriam et exemplar, Iob uirum fortissimum affectabat, cuius hec et alia liberalissima uerba de huiusmodi officiis eum Scriptura docuerat: Saluabam pauperem de manu potentis, et adiuuabam pupillum, cui non erat adiutorium. Os uidue me benedixit, et indutus eram iudicium, et circumdatus equitate: ego eram oculus cecorum et pes claudorum: ego impotentium pater, examinabam causas sine exceptione et confringens iniustorum molas, auferebam rapinas de mediis dentibus eorum.

11. Cumque totus ad hec eotenus immigraret officia, ut uix satis otii suppeditare aliis institutis pietatis ac religionis posse putaretur; ita tamen aurea idem statera summam rerum erat solitus examinare,  ut eque in alterutram partem magna cum admiratione omnium mentes et oculos flecteret. Septem nimirum Antistites, quasi artifices et uite humane custodes  lege magistrante, consecrauit: quibus pectusculum et separationis brachium dexterum obtingeret, ut sacerdotes essent, ut ad Dominicum altare ascenderent, ut sacrificium salutare offerrent: qui essent pleni scientia, pleni diligentia, pleni magnitudine, pleni fide, pleni omni diuina intelligentia, imo pleni omnium uirtutum Dei. Hos denique opportunissimo munere ad audiendum causas in iudicii ac defensionis possessionem constituit, ut in Ecclesia, doctrine uerbo, sollicitudine multa,  uigiliarum labore peccantium beneuolentiam sibi conciliarent; ducturi eos potius illum sequi tramitem, per quem possent ad ueri Dei notitiam, unde discessum fuerat, peruenire. Tales quippe antistites, Presul presulum, pontificum Pontifex, Sacerdos sacerdotum, principum Princeps, Rex regum, Dominus dominorum ad ferenda uasa Dominica probat, nichil remissum, nichil dissolutum habentes, nullum anime, nulium corporis lapsum exstimescentes, ut sint sancti corpore et spiritu, ut magni uocentur in regno celorum. Neminem ergo ex his communem  sed solius Dei, ut separata pars sacrificii ostendebat, esse Lucius uoluit: nec hos equidem ad bellum ire, nec in hostem pugnare, sed cum Moyse eleuatis manibus orare, ut, donec  orationi uacarent, de inuisibili hoste triumpharet populus, ut pessimos Amalecitas, demones scilicet, ab ipsa procul statione submoueret; ne, si desisterent, manusque dimitterent, fundi se uictores a uictis, redintegratis iterum legionibus, persentirent.

12. Seruabatur preterea apud eos, in sacrosanctis ministeriis singulari apparatu exsequendis, constitutionis ecclesiastice mos antiquus: nam et ministrorum constipabatur magna quidem et felici frequentia, cum esset ad diuina secreta solemnis accessus; et legalibus indumentis, que possent inaugurato pontifici obuelata facie lituum exprobare  uel coronam, etsi mentis habitu ornatiori insigniebatur. Adinuenit etiam uir studiosissimus uestem illis omnibus, ut oblectamento luminum et diligentia  cresceret, meliorem, cui nomen dalmatica  est: que cum per se, tum ex dignitate sacerdotii, pretiosior toga picta, palmata  tunica, purpureoque sagulo  clauato fib ulis aureis apparebat. Huiusmodi autem utendi leuitis etiam potestatem fecit. Ita uir singularis, non modo uirtute, constantia, et grauitate, uerum ornamentis insignibus preditus, cum illo stipatore suo senatu, ante res diuinas et ceremoniarum sacra, de sacratis legibus, de tabulis Testamenti, de priuilegio Euangelii sitientibus populis daturus uite fluenta procedebat: ut auctoritatem indumenta pontificalia, fidem sacri uerbi copia faceret, dum ciuitatem fractam malis, abiectam metu, debilitatam luxuria, ad spem celestis dignitatis et libertatis certat erigere. Sic profecto, quod mirabile  uideri potuerat, diuturno labore religio inter ipsa scelera ualuit, ut legitimis uerbis, sermonibus liberis, Christi nomen et fides uicatim tota Urbe celebraretur.

13. Ad hec pontifices Capitolii, gregales demonum, procella patrie, turbo pacis, tempestas otii, omne scelus, omne nefas, omnem discordiarum impetum, omnes denique inuidie faces et odii uenenati tela nefaria temere turbulenti, per uim atque furorem in presulem Lucium intorquebant: qui de repente tota Urbe sui iuris fanaticos, omnium delubrorum quisquilias, ad coniurandum in professores  Christiani nominis impellebant: inde per forum et rostra populares quosque, ut eius sceleris homines, quanto ualerent studio, conuenirent, eosque uel acerrimis stimulatos odiis, uel datis opibus acceptos, ad huiusmodi questionis presidium compararent. Ex his autem instructis testibus, et accusatoribus institutis, prorumpunt in curiam, uociferante, quidem multitudine, se uenisse interpellaturos cesarem ac senatum: dicunt causam fere minuendam penitus maiestatis et tollende reipublice, nisi prouisum extemplo fuerit: propterea supersedendum aliis omnibus oportere, et coniugibus et liberis, aris atque focis, maximeque diis immortalibus consulendum, cauendumque ne, cum improuisos ruina preceps inuoluerit, frustra dii implorentur:  qui quantum infesti sunt eorum sacra uiolantibus, tantum etiam ulcisci nolentibus. Hec uox non modo senatui et ceteris dignitatibus, sed Urbi et ipsi cesari, pauore incusso, animi fortitudinem expectorauit: statimque illis, ut libere que uellent, dicerent in Iouis atrio, faciunt potestatem. Senatu dato, maximus ex his, et dignitate et natu: »Utar  meo iure dicendi, Cesar, pace quidem tua et magistratus, quod Iupiter optimus maximus hac in ede primo pontificibus et regibus, dein consulibus, tandem uobis priuato creditur auctoramento cessisse: neque enim sententia mea aliter contra uos, quam pro uobis dicta, fas est indignari, quos recenti beneficio in collegium nostrum admissos instituendi corrigendique auctoritas nobis uetusta  subegit. Sed liceat stomacari ferreque acerbe, dummodo tam miserabili iactura labefactari rempublicam taciturnitate non patiar, dummodo eius, recte si dici possunt, conseruatores, desidie accusem: dummodo diuinarum religionum interpretes non tantum uoce, uerum omni uirtute animi et corporis, deorum immortalium fidem ab improbis atque furiosis hominibus oppressam, desertam, ac perditam tuear: quia talia negligentibus, ut inferentibus celo lucem, contra ignea iacula non erit posse diuturna impunitate muniri. . .


Reliqua in manuscripto non habentur.




uolume back matter






INDEX IN IOANNEM ROTOMAGENSEM. Reuocatur lector ad ciffras crassiores textui insertas. [1Kb]


A

    Abbates iuxta regulam suam eligendi, 229, 210. Obedire debent episcopis suis, 231, 237.
    Abbatis monachorum ordinatio, 228.
    Abbatis canonicorum ordinatio, 237.
    Abbatisse ordinatio, 240.
    Absolutio duplex in die cene, 53, 131. Eam accipiebant ab archiepiscopo canonici S. Laudi Rotomagensis, 295, 296.
    Acolythorum origo et officium, 387, 409. Eorum est portare sacras Scripturas, 387. Acolythus defert chrisma in ordinatione episcopi, 215 Acolythi 7 cum candelabris in missis pontificalibus, 103, 215. Duo cum thuribilis 215.
    Aduentus Domini quando incipit, 255. Aduentus Christi in Ierusalem quid designat, 368.
    Agenda mortuorum quando celebranda, 31. Cum 9 lectionibus quando celebratur, 114.
    Agni cum Christo comparatio, 60, 384.
    Agnus Dei in missa quis instituit, 25, 111, 422. Tempore confractionis debet decantari, 25, 11.
    Alba quid denotat, 85, 410, 416. Ea olim erat sine rugis, 85, 416. Albis debent indui acolythi ad altare ministraturi, 13. His uti licet baptizatis, 62, 138. Per 7 dies a neophytis deferende, 62, 138, 139. In octaua deponende, 62, 139.
    Albanenses clerici ad decantandum cum canonicis officium instituti, 422, 427. Inter eos 4 subdiaconi, 3 diaconi, 3 presbyteri, 423.
    Alleluia duo in missa quid designant, 44. Alleluia olim post laudes septuagesime dimissum, nunc ad uesperas sabbati, 43, 124, 125, 279. In sabbato sancto ad missam 22 cappatis decantari debet, 63, 139, 317. In duplicibus et semiduplicibus similiter, 85, 139, 337, 355. In feriis ab acolytho, 13, 102.
    Altare quid designat, 13.
    Altarium et chori aspersio in Dominicis, 258. Nudantur in cena Domini, 55, 56, 134, 297. uino et aqua benedicta abluuntur, 56, 134, 297. Quando cooperienda, 312. Quando ad altare sacerdos et ministri procedant, et quo ordine, 13.
    Ambrosii  locus lib. I. Offic., c. 41, quomodo legendus, 107.
    Ambulare, in Scriptura sacra idem est ac operari, 464.
    Amen uox Hebrea quid significat, 36
    Amictus collo circumdatus quid significat, 85, 410, 41.
    Angelus uox Greca quid significat, 36.
    Annotini paschatis officium, 201.
    Annuli episcopalis benedictio, 223. Quid designat, 410.
    Antiphona quid designat, 6. Ad Magnificat et Benedictus in festis triplicibus ter canitur, 33, 35, 66, 72, 80, 175, 265, 347, 349, 350. In Assumptione B. u. M. ad Magnificat quomodo olim cantabatur, 202. Octo diebus ante Natiuitatem Domini antiphone O quot, quando, et quomodo capende, 176, 262, 339. In feriis ad omnes horas de ultima sede inchoantur, 183. Pro peccatis in feriis quadragesime, 48. uidi aquam tempore paschali ad aspersionem dicatur, 66, 320.
    Apostolus uox Greca quid significat, 372.
    Appellatio ad reuestiendum pulsanda, 258, 335.
    Aqua ab acolytho quotidie ministratur in misse sacrificio, olim tantum in feriis, 20, 106. Eam linteo coopertam cantor in festis diacono offerebat, 19, 106. Mixta uino quid designat, 20. Aquam benedictam quis instituit, 121. A Christianis ad domos suas delata, 316. Non benedicatur nisi in missa parochiali sub pena suspensionis, app. 42. Aspergitur post completorium in Quadrag., 173.
    Ascensionis Domini festum quomodo colitur in ecclesia cathedrali Rotomagensi, 73, 148.
    Asperges me a cantore ubi est septimana debet inchoari, 258.
    Aspersio aque benedicte in capitulo, dormitorio, etc., 259, 272.
    Assumptio B. Marie inter eius festiuitates precipua, 80.
    Auaritia clericorum taxatur, 457, 464, app. 20.
    Audeni  et S. Petri ecclesia, que, 71, 147.
    Audeni  festum quomodo celebratur, 156.
    Augustinus  sol in Ecclesia, 132.

 B
    Baculi episcopalis seu pastoralis benedictio, 222. Quid ille designat, 223, 410. Alibati et abbatisse traditus in ordinatione, 235, 239, 243. Eius festiua acceptio in festo innocentium, 245. Baculi deponuntur diacono legente euangelium, 17, 104, 390.
    Baptismus in remissionem peccatorum datus, 481. Ad salutem necessarius, 484. Eius administratio sacerdotibus commissa, 483, 484. Generalis hora nona conferendus, 407.
    Baptizati in manibus lumen tenent, 62, 138, 139.
    Barba clericorum radenda, 3, 91, app. 22. Quid designat, 3.
    Benedictio chrismatis et olei cum ceremoniis, 184. Noui ignis, 53, 58, 61. Episcopalis in missa ante Agnus Dei, 109, 142, 241, 245, 246. Aliquando pro oratione sumpta, 152, 395, 397. In fine misse super populum nouissime introducta, 26, 64, 111, 112, 318, 395.
    Beneficiis non tam donandi amici, quam idonei et utiles, 427. His non priuandi clerici honesti, senes, et infirmi, 426. Beneficii curati collationem postulantes personaliter episcopo se presentent, app. 9, 13.
    Beneficiatorum curatorum uita saltem a decennio examinetur ante collationem, app. 14.
    Bertrandus Chariti archidiaconus Augi in Ecclesia Rotomag. et apost. sedis nuncius, executor fundationis Clementinorum, 437.
    Bona Ecclesie superflua ad quos usus deputanda, 431.
    Bonum esse inter malos, maxima corona, 471.
    Bulle summorum pontificum Urbani et Gregorii X, de residentia, app. 60, 61.

C
    Calix ad dexteram partem hostie olim positus, 20, 106. Corporali olim coopertus, 20, 22, 394. Huic participabant diaconus et subdiaconus, 24, 109. Eum leuabant sacerdos et diaconus, simul ponebant, et cooperiebant, 22, 108, 394. Illum mundabat diaconus, et quod remanserat ipse cum subdiacono sumebat, 24, 109. Alius ad mundandos digitos post communionem ab acolytho delatus, 24. Calicem et patenam renebat mantili inuoluta usque ad completionem prime postcommunionis, 25.
    Camisie laciniose clericis olim prohibite, app. 22.
    Campane unde originem traxerunt, 385. Earum expositio, ibid. Omnes in festis solemnioribus pulsande, 12, 33, 65, 73, 76, 80, 101, 115, 139, 264, 266, 319, 330, 349, 356. Due in feriis, 12. Due item pulsande apud canonicos S. Laudi dum transit corpus Domini in ramis palmarum, 286, 287. Omnes olim ad uesperasin die cene, 56. Triduo ante Pascha non pulsande, 55, 296, 404. Omnes pulsantur ad Gloria in excelsis in sabbatis Pasche et Pentecostes, 63, 139, 317, 329.
    Candelabrum cum 7 cereis ante maius altare, 264. Septem in missa pontificali quid significent, 16 Lecto euangelio olim extinguebantur, 19, 105, 390. Illuminabantur dum psallebatur Agnus Dei, 25. Ad Te Deum temeantur, 181. Ad euangelium sabbato sancto non portantur, 317. A clericis deferenda, non a laicis, 167.
    Candelas deferunt penitentes publici in sua reconciliatione, 195.
    Canonici olim fratres uocati, 7, 10, 11, 12, 47, 252, 254, 266, 284, 290, 294, 294, 315, 316, 320. Eorum est officia ecclesiastica agere, 4, 98. Trium regum personas exhibebant in die epiphanie, 206. Canonici regul. S. Laudi Rotom. in processionibus ad ecclesiam cathedralem sedent in choro sinistro, 325. Eorum et canonicorum cathedralis ecclesie in festo S. Audeni eadem distributio, 175. Canonici regularis S. Laudi institutio, 247.
    Canonum et ministerii contemptores suspensione plectuntur, 480 Canonis misse explicatio, 369 Dum recitabatur in missis quadragesimalibus canonici S. Laudi se incuruabant, 284.
    Cantori ecclesie cathedr. Rotom. refectionem prebebant monachi S. Audeni 3 diebus rogationum, 168. Ipse in festis aquam diacono deferebat in missa, 19, 106. In medio processionis incedit, 167. Cantores hebdomadarii, 256, 257, 261, 272, 277, 296.
    Capitulum post primam canonici ingrediantur, 11, 99.  In eo de quibus tractandum, 100, 101, 270, 292. Quomodo teneatur in uigilia Natiuitatis Domini et Assumptionis B. Marie, 263, 348.
    Cappa cantorum ornamentum, 115. Caputio olim ornata, ibid Ab omnibus clericis defertur, ibid. Cappe lanee, seu hyemales, sabbato sancto deponuntur, 312. Eas induebant canonici S. Laudi in processionibus rogationum et S Marci, 325, 344. Cappa chorialis 20 solidorum turon. pro clericis de Albania, 425.
    Capsas reliquiarum canonici sancti Laudi deferebant in processionibus rogationum, 325.
    Caputia in capite, non birreta, clerici portabant, 248, 312, app. 2, 6.
    Carnium et sagiminis abstinentia in aduentu apud canonicos sancti Laudi, 261. Earum expositiones in cemeteriis non fiant, app. 41.
    Caseus et ora papa et Romani sabbato sancto comedebant, 140.
    Casula quid significat, 411, 416, 418. Eius forma, 120, 121. Omnium olim clericorum erat ornamentum, 105. Casulis induuntur diaconus et subdiaconus in Dominicis Aduentus et Septuagesime, 27, 104, 260, 280, 288, 412 Olim etiam in feriis eiusdem temporis, 27, 104, 112, 260, 280, 282, 304. Casula exuta subdiaconus legit epistolam, et lecta reinduit eam, 18, 104, 260. Eam in modum stole componit diaconus lecturus euangelium, 18, 104, 260. Hanc choro Agnus bis repetente reinduit, 25, 111, 260.
    Catechumeni de fide et moribus instruendi, 50, 129. Quando ab Ecclesia expellendi, 395.
    Cathedra pontificalis iuxta uel retro altare, 11, 16, 27.
    Caupone diebus festis saltem tempore diuini officii occludantur, app. 41.
    Celebrans sacerdos nichil legebat quod a choro cantaretur, 104. Nec epistolam, nec euangelium, 16, 104, 305, 315.
    Cereus paschalis quid designat, 138. A diacono benedictus, 137, 314. Eius inscriptio, 138. Usque in crastinum post completorium, non exstinguatur, 314, 329, 406. Ad fontes per 7 dies deferendus, 138, 143, 315. Quando deponendus, 322. Unus in missa inter duos olim positus, 15, 387, 388. Cerei in duodecim crucibus accenduntur in dedicatione ecclesie, 354. uiginti quatuor ante altare accendantur in candelabro ad nocturnas triduo ante Pascha, 52, 289, 405. Is qui remanserat exstinguebatur, 52, 53, 130, 290.
    Ceroferarius et acolythus, idem, 13, 102, 387. Unus in feriis ad missam, 13, 102. Et cantet graduale, ibid. Ceroferarii duo in festis, 27. Usque ad Kyrie eleison candelabra teneant, 15, 387. Quo incepto dimittant, 15, 16, 103, 387. Ea eleuata teneant salutante presbytero, 16. Horum septenarius numerus in missis pontificalibus, 103, 215.
    Ceremonie presente D. archiepiscopo Rotomagensi seruande, 180, app 62, et seqq.
    Choree clericis prohibite sub pena suspensionis, app. 7.
    Chorum nullus exeat antequam absoluatur officium absque licentia, 11, 98. Regebatur a diaconis dalmaticatis in festo S. Stephani, 35.
    Chrismatis et olei consecratio fit in die cene, 53, 54, 405: Huius consecrationis ritus, 184. Illud consecrant archiepiscopus et 12 presbyteri, 185.
    Christus, uox Greca quid significat, 364. Agno comparatus, 60, 384.
    Cilicium quare portatur in expulsione publice penitentium 128.
    Cineres quare imponuntur, 128. Cum aspersione aque benedicte impositi, 48, 128, 281.
    Cingulum quid designat, 410, 414, 417.
    Claustro Rotomagensis ecclesia ornata erat, 41, 66.
    Clementini clerici ad cantandum cum canonicis officium instituti, 433. Eorumdem 12 presbyteri, 2 diaconi, et 2 subdiaconi, 433.
    Clerus uox Greca quid significet, 408.
    Clerici per bona opera lucere debent, 483. Eos a iustitie proposito et disciplina ecclesiastica nichil debet dimouere, 451. Criminosi a sacerdotio excluduntur, 226. Clerici cathedralis ecclesie Rotomag. canonicis accedunt adiutores in celebrandis diuinis officiis, 422, 427, 433. Ex eis unus deputatus qui defectus aliorum uideat et scribat, 436.
    Collectas, seu orationes, in missa quis composuit, 421.
    Collatio spiritualis in cenam translata, 127.
    Colobium est uestis talaris sine manicis, 415.
    Columna cerei paschalis erigatur, 193.
    Comessationes in fraternitatibus non fiant, app. 42.
    Commemorationes plurime in uesperis, 29, 113. Olim quinque in missis quotidianis 30. Regis in missa, 30, 114.
    Communicare debet sacerdos, seorsum corpore, et seorsum  sanguine, 24. Sub utraque specie olim populo licitum, 24. In feria sexta parasceues olim solitum, 56, 61, 133, 136, 137, 184, 193, 196, 310, 405.
    Communio cleri et populi in die cene et sabbato sancto, 56, 64, 133, 139, 140, 318. Populo porrigenda intra missam, 153, 296.
    Communionem cantari quis precepit, 421.
    Completorium separatim a uespertino officio persoluendum, 7, 95, 302, 319. Recitatum immediate ante cubitum, 7, 302, 319. Debet precedere lectio de exemplis sanctorum patrum, 7, 96, 127. Quomodo recitatur quotidie, 7, 182, 399. In sabbato sancto, 64, 319. In octaua Pasche, 322. In commemoratione mortuorum olim proprium recitabatur, 82.
    Contabulatio in ecclesia interdicitur, 11, 97, 98.
    Confessio in completorio fit decano cum presens est, 182. Confessiones non audiant regulares, etiam in conuentu, nisi de licentia episcopi sui, app. 56.
    Consecratio Dominici corporis et sanguinis, 21, 107. Sacerdotibus commissa, 467. Alia que et commixtio dicitur, 23, 107. In priuatis cubiculis non fiat, app. 36. Non fit biduo ante Pascha, 55, 405.
    Consecrabant apostoli per orationem Dominicam, 421.
    Consutitios sotulares deferre clericis prohibitum, 91.
    Core, Dathan et Abiron quare a Deo percussi, 446, 479.
    Corona capillorum in modum circulta clericis deferenda, 3, 90, 91, 92, 93, 408, app. 22.
    Corporale ex lino fieri debet, 419.
    Corpus Christi in feretro a duobus presbyteris delatum in Ecclesia cathedrali Rotomag. 129, 159, 173. Qua puritate et reuerentia sit accipiendum, 468, 469. Corpus hominis 40 dierum spatio in utero matris compaginatur, 46.
    Correctio canonicorum in capitulo facienda, 12, 99, 100, 101.
    Credo in unum in missa quis instituit, 421.
    Credulitas et symbolum apostolorum, idem, 397.
    Crucifixus aqua et uino olim lauabatur, de quo post communionem bibebant, 60, 136, 191. Crucis signum quare imponitur frontibus initio euangelii, 17. Cruces due in festis solemnioribus a 2 subdiaconis delate, 215.
    Crux in processionibus a subdiacono est deferenda, 141, 215. Non a laicis, 141, 165, 215. Discooperta ad S. Gildardum in ramis palmarum, 160, 286. Quomodo adoranda in die parasceues, 60, 136, 190, 191, 308. Eius ministri casulis induti eadem die, 60. In sepulcro absconsa usque in diem Dominicum, 60, 191.
    Culpe delinquentium examinentur in capitulo et puniantur, 12, 99, 100, 101.
    Curati S. Dionysii et S. uigoris Rotomag. quo olim ordine incedebant in processionibus rogationum, 167.

D
    Dalmaticarum origo, et quis eas instituit, 415. Earum forma, 86, 411, 415. Quid designat, 86, 411. Ea induitur diaconus, et subdiaconus tunica in die cene et sabbato sancto, 27.
    Darnestallani clerici in ecclesia cathedrali Rotomagensi ab antiquo instituti, 439.
    Decanus christianitatis, quis, 185. Decani rurales de delictis et excessibus ad uicarios episcopi relationem faciant, app. 5, 7, 21.
    Diaconorum origo et officium, 387, 409. Diaconus consistat donec sacerdos ei sedere innuat, 14. Hic et subdiaconus in processionibus ad fontes, 143. Diaconi, 7, in missa pontificali, 103, 118; 141, 180, 184, 215. Eorum festum in die  Stephani, 35, 118, 119, 120, 274. Iidem regebant chorum in eodem festo, 35, 119.
    Dies Pentecostes, qui, 112.
    Dignitas sacerdotum, 465, 466, 467.
    Dimissorias litteras non habens clericus alterius diecesis non ordinatur, 227.
    Discalciati intererant officio statis diebus cononici  Laudi, 281, 303.
    Disciplina ecclesiastica non relinquenda ob persecutionem, 451.
    Discretio omnium uirtutum mater, 414, 416. Presbyteris est necessaria, 3, 462, 463, 478, 486, 487.
    Doctus esse debet presbyter ut alios doceat, 465, 466.
    Dominice diei officium quomodo celebrandum, 84, 182.
    Dona offerunt reges Christo nato, 209.

E
    Ebrius sacerdos carceri aliquandiu mancipandus ad penitentiam in pane et aqua, app. 21.
    Ecclesia quid est, 386. Partium eius expositio, ibid. Sponsa est Christi, 452, app. 31. Una est et Dominus unus, 447. Plus patitur a domesticis et malis fratribus, quam ab extraneis, 450. Quare eam frequentamus, 386. In ea  quomodo assistendum, 97. Masculi in eius parte australi et femine in boreali stabant, 386. Eam sine necessitate nullus egrediatur, nisi sacris confectis, app. 43.
    Eiectio publice penitentium, 49, 193.
    Eleemosynas pauperibus largiri tenetur episcopus, 218.
    Eleuatio hostie et calicis seorsim alias inusitata 108. Olim unica ante orationem Dominicam, ibid.
    Episcoporum origo, 410. Eorum attributa, et quid significent, 451. Sunt uicarii Christi, 15, 103, 445, 479. Sunt honorandi, 443. Episcopi ordinatio, 245, et seqq. Solus populum salutando dicit: Pax Domini, 15. Episcopus infantum in festo Innocentium, 203.
    Epistola Claudii de Sainctes ad cardinalem Franciscum a Borbonio Rotomag. archiepiscopum, app. 9. Ioannis Preuotii ad Franciscum II, Rotomag. archiepiscopum, 157.
    Esaü quomodo seruiuit fratri suo Iacob, 471.
    Esdre locus a Ioanne laudatus elucidatur, 93.
    Euangeliorum codex a subdiacono in processionibus portatur, 66, 271. Ad altare, 13. In altari remanet donec legatur, 387. Eum defert diaconus in brachio sinistro, accepta benedictione 18, 105, 390. Euangelium in missa legitur ad aquilonem, 19. Cum candelabris et incenso, 19, 270, 329, 338. Item in lotione pedum, 37, 187, 300. Cum legit diaconus ceroferariis celsius consistat, 17, 390. Euangelium Ioannis in fine misse olim legi inusitatum, 26, 64, 111, 112, 140, 395. Euangelia tria in cappis in nocte Natiuitatis Domini cum incenso et candelabris, 33, 95, 267. Item expositio euangelii ad matutinum festorum triplicium, 33, 140, 117, 153, 278. Similiter in uigilia Natiuitatis Domini, 176. Euangelii expositio in cena Domini olim legebatur in 3 nocturno, 52. In capitulo aliquando legebatur, 101, 141.
    Excommunicationis sententia pro grauissimis tantum causis concedenda, app. 47. Que debeant eam precedere, ibid.
    Exemplum bonum sacerdotibus necessarium, 486, et seq.
    Exorcistarum origo et officium, 409.

F
    Feriale officium quomodo celebrandum, 12, 28, 183.
    Festiuitates sanctorum quomodo celebrande, app. 40. In his que uitanda, app. 41. Superflue non agende, 79. Non celebrande in Quadragesima, 48, 128. Neque in Dominicis post Pascha, 71.
    Festos dies instituit Deus, app. 39. Festum duplex aut triplex in Dominica occurrens celebratur, 30. Semi duplex differtur, 114. Simplex in Aduentu et Quadragesima non celebratur, 31, 113, 280. Eius tantum memoria fiat, 31, 280. Triplicis 1 classis officium quomodo celebretur, 177. Secunde, 122.
    Fidei professio quam facit episcopus in ordinatione sua, 249.
    Filios ex illicito coitu procreatos clerici in ecclesia sibi ministrare non permittant, app. 2.
    Flores ad tertiam in die Pentecostes olim proiiciebantur, 76, 151.
    Fontium benedictio, 316.
    Forma in choro posita, 130, 190, 336, 339.
    Fromondi  corpus seruatur in ecclesia canonicorum  Laudi, 356.
    Fundatio X, clericorum de Albania in ecclesia cathedrali Rotomagensi, 422. Clementinorum XuI, 432.
    Fundatio X clericorum de Albania in ecclesia cathedrali Rotomagensi, 422. Clementinorum XuI, 432.

G
    Genealogiam sacerdos legat in casula, cum subdiacono et candelabris, olim et in dalmatica, 34, 38, 117, 123, 267.
    Genuflectebant qui in psalmodia uel cantu errarent, 324.
    Genuflexiones non fiunt tempore paschali, nec in Dominicis, 324, 399. Nec in festis solemnioribus olim, 399.
    Gloria in excelsis in missa quis instituit, 421. Quando cantandum, 27. In nocte Natiuitatis Domini celebriter decantetur, 268. Quare in Aduentu intermittitur, 258. In festis tempore Aduentus et Quadragesime non psallebatur, 27, 112, 280. Dum cantatur in 1 responsorio Natiuitatis Domini, standum est, 177.
    Graduale quis instituit in missa, 421. Quid designat, 44, 389. In feriis ab uno clerico seu acolytho cantatur, 13, 79, 102, 179 In Dominicis a duobus, 85, 179. In Dominica 2 Quadragesime quomodo cantandum, 179.

H
    Heretici Caluiniste non iterum baptizandi, etiam sub conditione, ap. 33. Iisdem matrimonio iunctis ad ecclesiam redeuntibus que nuptiarum solemnitas repetatur, ibid. Eorum conuenticula adeuntes et audientes ipso facto excommunicantur, app. 30.
     Hebraica lingua ceteris excellentior, 13.
    Historia, apud auctores ecclesiasticos quid significet, 149.
    Histrionibus et ioculatoribus clerici non intendant, app. 7.
    Hore canonice quid designant, 4 et seqq. Non continuatim, sed separatim recitande, 94, 126, 148, 304, 398. Cum precibus finiebantur, excepto tempore paschali et festis, 28, 95, 97. Triduo ante Pascha quomodo persoluende, 53, 58, 61, 131, 135. Quomodo in die et octaua Pasche, 65, 319.
    Hosanna, quid significat, 368.
    Hospitalitatem exercere debent episcopi et abbates, 218, 230. Inter se clerici, app. 21.
    Hospitiorum bona ab eorum rectoribus iuxta fundationes insumantur, app 46.
    Hostia in oblatione cooperiebatur corporali, 20, 106. Hostie et calicis seorsim eleuatio non adeo antiqua 108. In Parasceue, nouissima, 192. Olim tripliciter diuisa, 23. Prima pars calici immissa, 23, 192, 395. Altera parte sacerdos, diaconus, subdiaconus et populus communicabant, 23, 108, 395, 420. Tertia pars pro uiatico si opus esset reseruata, 23, 193, 395, 420. Sin autem, sumebatur a sacerdote, aut uno ex ministris, 24, 108. Intincta olim fidelibus porrecta, 24, 109. Hostie in die cene optime recondantur, 56, 297.
    Hymnus dicitur in singulis horis, 6 et seqq. In uesperis non pretermittatur, 28. Omissus olim in nocturnis Epiphanie, 122, 277 S. Marie hymnus, quis, 6, 95. Simeonis, 7, 96, 399. Zacarie, 10, 96.

I
    Ignis ab exstinctione cerei usque ad benedictionem eiusdem non accendatur, 53. Noui ignis benedictio, 53, 58, 61, 132, 188, 313, 405. Ignis benedictus ad accendendum nouum ignem in domos delatus, 53, 132, 313.
    Ignorantia sacerdotum populi errant, 480.
    Incensatur altare ad Te Deum laudamus in festis triplicibus, 33, 65, 73, 95, 117, 123, 181. Olim in festo S. Stephani a 2 diaconis in dalmaticis, 35. Incensantur altaria et chorus ad Magnificat et Benedictus, 6, 10, 33, 95, 115, 256, 265, 273, 289, 336, 339, 349. In triplicibus a 2 cappatis, 33, 80, 115, 332. Ad Magnificat nouem diebus ante Natiuitatem Domini, 176. Item feria 5, in cena Domini, 56. Maius altare et celebrans in die commemorationis defunctorum, 182. In die Pentecostes ad tertiam altare incensatur a 7 presbyteris casulatis, 150. Infra octauam a celebrante et diacono, ibid. Incensabatur olim altare ad Gloria in excelsis, 27, 112, 139. Incensat circuitum altaris diaconus post oblationem, 20. Incensatur in ecclesia cathedrali corpus Christi a 4 clericis in festo eucaristie, 173. Chorus ad Gloria in excelsis, 112. Dum dicitur Credo, 181. Euangelium a diacono antequam legatur, 19. Sacerdos a diacono lecto euangelio, ibid. Incensat oblata sacerdos, 20. Incensatur postea a diacono, 20, 106, 391. Olim clerus et populus ab acolytho post oblationem.
    Inclinandum uersus altare dum canitur Gloria Patri, 11, 98. In quadragesima ad orationem super populum in fine misse, 395. Inclinet ante et retro qui lecturus est lectionem, 11. Inclinare ante et retro quid sit, 99. Inclinati perseuerent ministri a Te igitur usque Sed libera nos, 21, 23, 392.
    Infantum officium in festo Innocentium, 36, 121, 202. Infantes eodem die in cappis regebant chorum, 203, 205, 276. Quinque in albis sabbato in albis, 144.
    Innocentia baptismatis ad sacerdotium requisita, 455.
    Interuallum fiat inter sextam et nonam, 47.
    Intinctionis prohibitio exstat in concilio Braccarensi tertio, 108.
    Introitum in missa quis instituit, 421.
    Inuitatorium in matutinis a quibus, decantandum, 154, 182, 183. In festis triplicibus a 4 in cappis, 33, 65, 72, 80, 152, 116, 179, 266, 328, 349, 352. In die Epiphanie omissum, et quare, 38, 122, 277. In commemoratione mortuorum olim inauditum, 81, 154. Quis instituit, ibid.

I
    Ieiunium quadragesimale ante S. Gregorium 36 dies continebat, 46, 125. Post eum 4 dies sunt additi, 46, 403. Nunc dies 40 ieiunii et 45 abstinentie, 46. Apud canonicos S Laudi quando inceptum, 280. Ieiunium 4 Temporum tres dies includit, 78, 407. Obseruantia eius in die parasceues, 61, 137, 193, 311. Olim in uigilia Epiphanie, 40, 123. Similiter ante purificationem B. Marie, ibid. Item in festo S. Marci, 71, 147, 344. Olim in diebus rogationum, 72, 148. Loco uigiliarum ordinatum, 116. Quadragesimale circa uesperam frangebatur, 126. Ceteris ieiunii diebus ante nonam non comedebant, 72, 148. Ieiunabant olim omnes exceptis paruulis et infirmis, 61, 147. His diebus unica tantum refectio, 126, 140, 283. In Aduentu  ieiunabant canonici S. Laudi, 260, 335. Non in festo patroni, 352.
    iehsu, uox Greca quid significet, 369
    Ioannis Abrincensis episcopi humilitas, 1.
    Ioannis  euangeliste solemnitas, 36.
    Ioannes de Nouancuria archidiaconus uulcassini Francie, carus Clementi uI pape, et collator beneficiorum dicte fundationis, 440.
    Ioannis Preuotii zelus ad restituendum sacros ritus, 158.
    Iusti cruciabantur usque ad aduentum Christi, 50, 384.

K
    Kalende et conuentiones cleri, idem, app. 3, 21.

L
    Laicos ad mortem prauis exemplis trahunt sacerdotes, 477.
    Lampades olim 7 ante maius altare, 264.
    Lauare pedes pauperum sabbato ante palmas, 50, 129.
    Laudes summo diluculo celebrande, 9. Post missam Natiuitatis Domini in nocte, 34. Laudes et officium matutinale, idem, 9, 65, 97, 401. Laudes officii mortuorum post laudes diei celebrande, 47, 77, 125, 151.
    Laudi  Constantiensis episcopi corpus in ecclesia canonicorum S. Laudi Rotomag. asseruatur, 347, 352, 353. Canonici 7 S. Laudi intererant officio in ecclesia S. Audeni in festo eiusdem, 175.
    Lectiones tres tempore paschali in cappis leguntur in festis triplicibus, 180. In festo Omnium Sanctorum a quibus et quomodo legende, 153. Due in missa 4 ferie 4 Temporum quomodo et quare legantur, 79, 264, 408. Due olim in Natiuitate Domini ad tres missas, 268, 270, 271. Lectio que et capitulum, in omnibus horis post psalmos, 4, 6, 7, 9. Lectio collationis ante completorium in ecclesia Rotomag. recitabatur, 47, 96. Lectio legitur in refectorio apud canonicos regulares, 260, 262, 272, 278, 318, 334, 349, 353.
    Lectorum origo et officium, 409. Lector mense Dominico die petit benedictionem in fine misse, 259, 272.
    Liber euangeliorum per chorum ad osculandum portatur a subdiacono, incenso precedente, 181, 387. Liber Ioannis Abrincensis de officiis ecclesiasticis ex quibus confectus, 2. Quo tempore, 88. Mutilus, 85 et seq., 158. Auctus et emendatus, 416 et seqq. In usum prouincie Neustriace conscriptus, 2, 90, 155, 157. Libri sacre Scripture quando legendi in ecclesia, 32, 40, 42, 49, 70, 74, 76, 77, 124, 145, 146, 149, 151, 256, 257, 278, 324, 333, 334. Libri curatis Baiocensis diecesis indicti, app. 3, 7, 9.
    Ligandi et soluendi potestas pastoribus concessa, 478, 484.
    Litanie tres in sabbatis Pasche et Pentecostes a quibus cantande, 62, 139, 315, 316, 329. uarie in diebus rogationum, 168, 170, 326, 327. Earum cantores in medio processionis incedant, 345.
    Lucerna defertur ante lectionarium, 117.
    Lucri studium a sacerdote debet esse alienum, 457.
    Ludi publici clericis prohibentur, app. 7.
    Lumen continue ardeat ante corpus Domini, 56, 296.
    Luminaria omnia ecclesie quando accenduntur, 76, 151, 264, 277, 317, 329, 330.
    Lune etas ante martyrologium recitatur, 100.

M
    Mandatum duplex pauperum et clericorum in cena Domini quomodo celebrandum, 57, 134, 186, 293, 299. Mandatum pauperum mandatum clericorum precedat, 57, 135, 293.
    Manipulus, seu mapula aut sudarium, quid denotet, et eius usus, 412, 416.
    Manuum impositio super capita reconciliatorum, 196. Manus impositionem accipientes obseruent unctionem suam 7 diebus, 75, 407.
    Mappe ab altari remote feria 6 in parasceue, 59, 135
    Martyr, uox Greca quid significet, 372.
    Martyrologium sequentis diei legendum, 11, 101. Post primam in capitulo, 11, 100.
    Martrimoniis clandestinis non intersint clerici, app. 3.
    Matutinum officium pro laudibus usurpatum, 9, 97.
    Maurilius Rotomag. archiepiscopus titulo sanctitatis insignitus in uita, 1. Post mortem, 89. Laudes eiusdem, 1, 2, 88. Eius epocha, 88.
    Memoria sanctorum in Quadragesima fiat sabbato et Dominica, 48, 128.
    Mensis etas in martyrologio recitatur, 100.
    Ministeria sacra non usurpanda, 446, 479.
    Ministrorum Christi uera generositas, 451. Eos uexantes diabolo comparantur, ibid. Mali de sacramentis nichil detrahunt, 488. Ministris maioris altaris stipendia erogauit Petrus de Collemedio Rotomag archiepiscopus, 431. Maior  pars eorum in dextera, minor sit in sinistra, 15. Prandent cum D. archiepiscopo quando celebrauit, 180, 181.
    Misse officium quis instituit, 386. Missa tempore apostolorum, et paulo post, quomodo celebrata, 385, 420, Pontificalis, 103, 118, 141. Non celebranda ante tertiam, uel post nonam exceptis ieiunii diebus, nisi in necessitate, 26, 395. Hora tertia celebranda, 12, 26, 395. Aliquando sexta, 26, 396. Ieiunii diebus hora nona, 12, 26, 47, 396. Post meridiem excepto ieiunii tempore non celebranda, 148. In sabbatis Quatuor Temporum in nocte celebratur, 78, 79, 152. In Sabbato sancto de nocte celebranda, 55, 61, 132, 137, 312. Eius officium, 63, 64, 139. Misse sicce in parasceue officium, 58 et seqq., 188 et seqq. Missa matutinalis post capitulum dicatur, 12. Misse tres in Natiuitate Domini a tribus diuersis presbyteris celebrate, 34, 118, 263. Prima media nocte celebranda, 34, 396. Secunda incipiente diluculo, 34, 118, 269, 396. Due diuerse in festo S. Ioannis celebrate, 35, 120, 347, 348, 396. Missa de ieiunio celebranda in festo S. Marci ad locum stationis, 147, 164, 345. Quomodo in feriis, 12. In commemoratione mortuorum, 81, 154. Absque Gloria et Alleluia celebratur, 26, 396. Misse ministraturi abluant manus, 269. Misse priuate seu fraternitatum non excusant a debito audiendi missam parochialem, app. 42. Plures eodem tempore non cantentur, app. 29. Priuate tempore maioris misse non celebrentur, 29. Nec triduo ante Pascha, 134.
    Monachi pecuniam habentes excommunicantur, 224.
    Monitio episcopi ad ordinandos, 225.
    Morbo caduco uel incurabili laborans a sacerdotio remouetur, 227.
    Mortuorum officium in commemoratione eorumdem antecedebant hore diei, 81, 154. In depositionibus cum 9 lectionibus celebrandum, 26, 114. Tempore paschali, in Dominicis et festis non celebrandum, nisi in depositione aut anniuersario, 26, 71, 360.
    Mulieres, de quibus suspicio aut scandalum oriri potest, clerici in domibus suis non retineant, app. 2, 20.
    Musicam admittunt monachi S. Audeni in processionibus rogationum, 170.
    Mutilatio membrorum prohibet a sacerdotio, 228.

N
    Natiuitas Domini quomodo celebranda, 33.
    Negotiatio secularis clericis prohibetur, 458, app. 1, 2.
    Nocturnum officium media nocte persoluendum, 7, 65, 96, 116. Ex quibus constat, 8. Nocturne tres quid designent, 8, 9. Separatim cantabantur, 115, 116. Unde originem habuerunt, 116. Tres olim tempore paschali, 69, 145, 328.
    Nona hora Christus exspirauit, 5, 398. Nona celebranda tertia post meridiem hora, 28, 47, 113.
    Nouitas in ecclesia non admittatur inconsulto episcopo, app. 29.
    Nundine diebus festis non fiant, app. 41.

O
    Obedire debet episcopus pape et archiepiscopo metrop., 218. Abbates episcopis suis, 231. Eorum obedientie professio, 237, 239.
    Oblata quatuor partes calicis tangebat sacerdos, 22, 107.
    Oblatio suscipienda a populo antequam offeratur, 391. Eam suscipere debet subdiaconus, 409. Oblatio panis et uini et pecunie ab abbate facta episcopo, 236, 239. Ad adorationem crucis facta ad quos pertineat, 191. In officio stelle quibus distribueretur, 209.
    Octaue cur institute, 37, 400.
    Odo I Clementis archiepiscopus Rotomag. uir litteratissimus, 424.
    Offerende subiungebantur uersus, 19.
    Offertorium in missa quis instituit, 421.
    Officium priuatim non recitandum in choro, dum canitur, 98.
    Officium nocturnum triduo ante Pascha de nocte celebratum, non post meridiem, 289. Rotomagensis ecclesie officium decantabant canonici S. Laudi, 266, 273, 285, 322, 323.
    Omnium Sanctorum festiuitas quomodo celebranda, 81, 153.
    Orarium seu stola quid designet, et quibus concedatur, 85, 414, 417.
    Oratio Dominica demonstrat unitatem nostre fraternitatis, 23. Eius formam a Christo suscepimus, 380. Eius expositio, ibid. Canoni misse quis eam addidit, 421. Eam alta uoce profert sacerdos, 22. In dominicis Gallice in misse pronao recitetur, app. 8, 25.
    Oratio populi et sacerdotis, 361. Super populum in Quadragesima, 395.
     Ordinarium canonicorum S. Laudi Rotomag. quis composuit, 254. Ex antiquis codicibus confectum, 255.
    Ordines ieiunis conferantur a ieiunantibus, 79. Eorum consecratio ante nonam fieri prohibetur, ibid.
    Ordinatio episcopi die Dominica celebretur, 79. Eiusdem ceremonie et preces, 215. Abbatis monachorum, 228. Abbatis canonicorum, 237. Abbatisse, 240.
    Ordo ad instituendum canonicum regul. S. Laudi Rotomag., 247.
    Organa non pulsentur a Septuagesima usque ad Pascha, 279.
    Osculum pacis in misse sacrificio accipiendum, 25, 74, 109 et seq., 149, 236, 269, 383. Quomodo dandum et eius antiquitas, ibid. Triduo ante Pascha non datur, 55, 64, 296, 310, 318, 404. Nec in missa pro defunctis, 26, 110, 396. Osculum pacis dat archiepiscopus reconciliatis penitentibus, 196. Olim clericis in die Pasche ad laudes, 141. Osculum sedium ad initium horarum in feriis Quadrag. 178, 284, 290.
    Osculabatur sacerdos diaconum et subdiaconum confessione facta, 13, 102, 112, 387. Diaconus utraque cornua altaris, 14. Sacerdos medium altaris et librum euangeliorum, 14, 387. Eumdem sibi a subdiacono porrectum, 19. Olim diaconus euangelium post celebrantem, ibid. Clerus dum dicitur Credo, subdiacono presentante et thuriferario precedente, 19, 268. Osculabatur altare diaconus et dextram sacerdotis scapulam post calicis eleuationem, 22. Ministros presbyter antequam communionem porrigeret, 24, 109. Monachinorum abbatem osculantur, 237.
    Ostiariorum origo et officium, 409.
    Oues proprii pastoris uocem audire debent, app. 44.
    Ozias rex quare a Domino lepra percussus, 447.

P
    Pallium archiepiscoporum qui significet, 419.
    Palmarum benedictio, 160. Oblate ad offertorium, 288.
    Panis non benedicatur extra missam parochialem, app. 42. Pro pauperibus a Petro de Collemedio erogatus, 428, 429.
    Pape et episcopi diecesani commemoratio in canone, 371.
    Parietes et pauimenta ecclesie aqua lauabantur in cena Domini, 56, 134.
    Parochias quis diuisit, 479.
    Parochialem ecclesiam rexisse uidentur canonici sancti Laudi, 286, 309, 359.
    Parochiani alterius ecclesie non audiendi in confessione, 478, 479. Sed ad pastorem suum remittendi, 479. Quare non suscipiendi, ibid. Absentes a parochia per tres Dominicos dies excommunicantur, app. 17. Absentes a diuinis officiis in Dominicis et festis obseruentur et notentur, app. 43. Eorum litigia et diuortia componant pastores, app. 35.
    Passio quibus diebus legenda, 51. Illi premittebatur olim Dominus uobiscum, 51, 130, 189, 288. Quomodo cantabatur, 59, 136.
    Pastoralis  Gregorii liber legatur in capitulo, 12, 101. Pastorum officium in nocte Natiuitatis Domini, 117, 118. Pastores ex officio populo predicare ipsi tenentur, 453, 464, 466, 473, 481, app. 23, 24. A predicatione cessare non debent, 464, 473, app. 23. Qui non predicant, mercedem et oblationes non recipiant, 459. Sunt oculi Ecclesie, 485. Debent uitam dare pro ouibus suis, 470. Oues perditas sollicite querere et reducere in ouile, app. 31. Meritis et bonis operibus populo presint, app. 45. Oues sciant uocare nominatim, app. 25. Potestate in suos presbyteros auxiliarios non abutantur, app. 29. Studeant potius a suis amari quam timeri, app. 45. Dispensatores sunt, non domini, 455. Mali dispergunt et dilacerant oues, 454. Pastoris mercenarii signa, 475, 476, app. Fugit et quomodo, 470, 475, 476, app. 15.
    Patenam infra canonem tenens acolythus, 20, 107. Offerebat eam subdiacono, 23. Subdiaconus diacono, 21, 23, 108, 395. Diaconus sacerdoti ad frangendum in ea corpus Domini, ibid.
    Pater, uox Greca quid significet, 363.
    Pauperes quot ad mandatum assumendi, 293.
    Pectorale et alba, idem, 414.
    Persecutionibus terreri non debent clerici, 471, 475.
    Petrus de Collemodio Rotomag. archiepiscopus, postea Albanensis fundauit X clericos in ecclesia cathedrali Rotomag., 422.
    Petrus Rogerii Rotomag. archiepiscopus, qui et Clemens uI papa, XuI clericos in eadem ecclesia, 432, 433. Quo die et anno ad apostolicam sedem euectus, 443, 444.
    Pilei clericis interdicti, presertim tempore diuini officii, ap. 2, 6, 22
    Pneumeta quando facienda, 182, 183.
    Penitentia de peccatis agenda, 45, 46. Eam clerus et populus prostrati accipiebant in die Cinerum, 48. Qualis  esse debeat, 477, 478.
    Penitentium eiectio in die Cinerum, 49, 128. Eorumdem conuocatio et absolutio in cena Domini, 53, 54 Quomodo introducuntur in ecclesiam, 195.
    Populi ruina, mali sacerdotes, 477.
    Porta magni Pontis Rotomagi ubi constituta, 170. Eam ascendebant pueri cantaturi u\ Gloria, laus, 162, 287.
    Potus caritatis, quid, 301, 311.
    Prebenda est uictus diei necessarius, 295.
    Preceptum non omittendum pretextu deuotionis, app. 42.
    Predicandum opere et sermone, 463, app. 54. Predicare non debent presbyteri ut laudem uel mercedem consequantur, 458 Nullus, etiam regularis, nisi de licentia episcopi, app. 55.
    Prefationem misse quis composuit, 421. Eius expositio, 362.
    Preces et psalmus Miserere in omnibus feriis recitabantur ad horas genuflectendo, 5, 113, 194, 279, 310, 399. Cum prostratione in diebus rogationum, 168, 169, 171.
    Presbyterorum origo, 410. Episcopis sunt in paucis dissimiles, ibid. Honorandi, 445. Irreprehensibiles ab infantia, 455. Ex dignitate non superbiant, 466. Predicare et operari debent in populo, 473, 474, 486, 487. Olim duodecim in missis pontificalibus, 103, 215. Similiter in consecratione chrismatis et olei, 184. In seruitiis defunctorum non compareant ad celebrandas missas, nisi specialiter uocati, app. 2. Laicis non admisceantur, sed parochie quam incolunt addicti sint, app. 36. Dominicis et festis diebus fine superlicio sacris non intersint, ibid. Missam non celebrent nisi omnia sibi necessaria habeant, etiam clericum, app. 5. Presbyterum alterius diecesis sine licentia sui episcopi curatus non recipiat. app. 29.
    Prima initio diei complenda, 4, 47, 126, 366. Et quare, 4, 396.
    Processio in Dominicis fiat unita prima, 33, 40. In uesperis sabbati in dominicalibus matutinis, 152, 77. Nulla fiat sabbatis ab Aduentu usque ad Pascha, 32, 114. In Natiuitate Domini post tertiam, 271. Diaconorum olim in festo S. Stephani, 35, 118, 119, 273. Sacerdotum cum casulis in festo S. Ioannis euang. 35. Infantum in festo innocentium, 202, 204. Trium regum in die Epiphanie, 206. Ad expulsionem publice penitentium, 194. Ad reconciliationem eorumdem, 195. Qualibet feria 4 et 6 quadragesime, 49, 128, 194, 282. In ramis Palmarum ad S. Gildardum, 129, 150, 160. Olim generalis, 159, 286. In consecratione chrismatis et olei, 184, 185. In cena Domini ad deportandum corpus Christi, 56. Ad mandatum pauperum et clericorum, 186, 300, 301. In Parasceue, in qua affertur corpus Christi, ad altare, 60, 192, 309. Ad benedictionem noui ignis, 53, 313. In benedictione fontium, 315. Quadruplex in die Pasche, 66 et seqq, 141, et seqq. In laudibus ad crucifixum in octaua Pasche, 68, 141. Et in Dominicis post Pascha, 70. Ad fontes in eadem octaua, 63, 143, 321, 323. In sabbatis post Pascha in uesperis ad crucifixum, 68, 144, 323. In festo S. Marci, 71, 147, 163, 344. Generalis ad S. Eligium feria 2 rogationum, 165, 325. Ad S. Geruasium 3 feria, 169, 326. Ad S. Trinitatem de Monte 4 feria, 171, 327. In Ascensione Domini in qua reus catenatus soluitur, 148, 173. Triplex olim in Inuentione S. crucis, 72, 148, 346. Ad crucifixum olim in 1 uesperis et matutinis diei Pentecostes, 75, 159. In festo corporis Christi, 173. Cathedralis ecclesie ad S. Audenum in festo eiusdem, 156, 174, 350. Due in dedicatione ecclesiarum, 355. Canonicorum S. Laudi ad cathedralem ecclesiam in festo Ascensionis, 328. Eorumdem ad ecclesiam S. Ioannis supra Renellam in festo eiusdem, 347. Eorumdem in commemoratione omnium defunctorum, 358. Ordo processionis sacerdotis et ministrorum ad celebrandam missam, 13, 386. Ad legendum euangelium, 18, 105, 152, 390.
    Professio canonici S. Laudi Rotomag., 231. Decani ruralis, app. 59.
    Prologus cum libris sacre Scripture olim lectus, 257, 279.
    Promotus per saltum ad ordines a sacerdotio excluditur, 226.
    Prostratio in feria 4 Cinerum, 194. In passione, 189. In adoratione crucis, 60, 136, 190, 308. In capitulo quibusdam diebus facta, 263, 348. Prostrationes et preces in festis simplicibus retinebant canonici S. Laudi 343.
    Psalmodie intererant stantes clerici, 97, 98, 122.
    Psalmus quid designat, 6. Totus olim ad introitum misse cantabatur, 13, 102. uenite, exsultemus in 3 nocturno Epiphanie psallebatur, 38, 122. Miserere in omnibus horis olim dictus in feriis, 47, 94, 113, 127, 278. Laudate Dominum de celis quomodo psallebatur in festo Innocentium 204. Psalmi ad nocturnas quot recitandi, 96, 147. Quinque ad primam, 5, 93. Totidem ad uesperas, 6, 398.  Feriales in precipius solemnitatibus non dimittebantur, 174, 328, 329, 337, 344, 350. Penitentiales 7 cum prostratione psallebantur, 47, 126, 332. In feria 4 Cinerum et in cena Domini, 131, 194, 196, 281. In festo S. Marci, 164. In diebus rogationum, 169, 171, 326. In quadragesima a canonicis S. Laudi quotidie cum litania, 283. Graduales quindecim quando dicuntur, 125.
    Psalterium psalmorum quid sit, 47, 127. Psalterium totum olim feria 6 Parasceues recitabatur, 58, 135, 303. Illud cum antiphonario memoriter scire tenentur Clementini clerici intra biennium, 439 et seqq.
    Pulpito decorata est Rotomagensis ecclesia cathedralis, 17, 118, 119, 125, 139, 141 et seqq., 160, 163, 174 et seqq., 179. In pulpitum ascendunt subdiaconus epistolam lecturus, diaconus euangelium, et cantores gradualis et Alleluia in festis diebus, 17, 390.
    Purificationis S. Marie solemnitas quomodo celebranda, 41.

Q
    Quadragesimale ieiunium quis instituit, 421. Quot diebus constat, 45, 46, 403.
    Questum quidam clerici estimant pietatem, 457, app. 20.
    Quatuor Temporum ieiunium quare institutum, 78, 407.
    Quot diebus perficitur, Ibid.
    Quicunque uult, olim quotidie ad primam recitabatur, 5, 41, 93, 94, 99.
    Quinquagesima quot diebus completur, 45, 403.

R
    Radantur clerici eodem die et tempore, 3, 262, 312. Radere barbam eis precipitur, 3, 93. Radere caput ex apostolica doctrina, quid sit, 92.
    Rami benedicti canonicis S. Laudi distribuebantur in ecclesia cathedrali Dominica in ramis palmarum, 286.
    Refectio panis et aque in die Parasceues, 61, 137, 311. Unica in diebus ieiunii, 126, 140, 283. Refectio canonicorum S. Laudi pauperibus data in Parasceue, 311.
    Refectorium olim commune in ecclesia cathedrali Rotom. 57, 134.
    Regnum Dei aduenire, quid est, 381.
    Regula ab episcopo tradita abbati et abbatisse iu ordinatione sua, 235, 239, 243. Regula canonicorum, que, 101. Lecta in capitulo post primam, 12, 99, 100, 101. In refectorio, 264, 289.
    Regularis cuiusdam libri lectio legatur in capitulo, 12.
    Reliquie sanctorum curiose non tractande, 469. A sacerdotibus aut diaconis deferende, 103, 165. In diebus rogationum quomodo extrahuntur e sacrario, 165, 166.
    Residentia a clericis de Albania et Clementinis exigitur, 423, 433, 440. A curatis, app. 2, 4, 8, 15, 60 et 61. Residentia pastorum est de iure diuino, app. 15. Non residentes ad fructuum restitutionem tenentur, app. 15, 16, 18.
    Responsorium quid designat, 16. Nonum repetitur loco Te Deum laudamus, 32, 239, 279. In festis triplicibus ad uesperas a quatuor in cappis canitur, 115, 152. Similiter 3, 6 et 9 ad matutinum festorum triplicium in cappis, 33, 116, 177, 266, 332. Ultimum in Dominicis post Pascha a duobus in superpelliciis. 70, 145. In uesperis sabbati a duobus in cappis, 145. In horis canonicis triduo ante Pascha olim recitabatur, 53, 131, 293, 302. De sancto Nicolao cantandum feria 2 rogationum in cemeterio S. Mauri, 170, 327. Ecce dies ueniunt, sabbato altero precedente Aduentum olim cantabatur, 32, 114. Tu exsurgens, olim in Aduentu non decantabatur in Ecclesia Rotomag, 28, 113. Ecce, karissimi in Dominica Septuagesime in statione processionis decantandum, 44, 125. Spes mea, quando et a quibus cantetur, 178. Circumdederunt, in feria 4 maioris hebdomade a duobus in cappis, 130, 289. Responsoria tria nocturni officii tempore Paschali in triplicibus a quibus cantanda, 141, 180. In festo Omnium Sanctorum, 153. Responsorium dictum pro graduali, 16, 50, 104, 129, 389. Quare sic dictum, 104, 389.
    Risus in ecclesia interdictus, 98.
    Romani  Rotomag. archiepiscopi et patroni festum a populo neglectum, 155.
    Rotomagensis Ecclesie archiepiscoporum festa a canonicis S. Laudi celebrata, 343, 350, 355. Eadem ecclesia titulo sanctitatis insignita, 1, 89, 90,
    Rubeum indumentum clericis interdicitur, 3, 92.
    Rumpharii  Constantiensis episcopi corpus in ecclesia canonicorum S. Laudi Rotomag. requiescit, 361.

S
    Sabbaoth, uox Hebrea quid significat, 368.
    Sabbatum 4 Temporum et sabbatum in 12 lectionibus, idem, 407. Eius officium quomodo celebrandum, 78, 178.
    Sacerdotes de populis sibi commissis rationem Deo sunt reddituri, 447. Facta subditorum debent inquirere et  redarguere, 470. Puri et casti esse debent, et quare, 454, 468. Sunt luminaria mundi, et lucerne ardentes per doctrinam, 482. Indignos Deus reiicit, 485. Negligentes et ignari quomodo puniendi, 480. Sepe laicis similes, 476. Illis resistentes qua pena plectendi, 480. Ignoti et alterius diecesis ad missam celebrandam non admittantur, nisi litteras obedientie a prelatis habuerint, app. 3, 8.
    Sacramenta pro pretio non conferantur, 457. Eorum effectus populo Gallice sunt exponendi, app. 28.
    Sacrificium offertur pro omnibus fidelibus, 370, 371. Non fit biduo ante Pascha, 55.
    Salutans populum sacerdos in missa, ei faciem suam presentat, 388. Hec salutatio quid denotet, 15. Salutatio pueri et uirginis in nocte Natiuitatis Domini, 117, 118. Grecorum in die Pasche, 141.
    Sanctus, Sanctus, in missa quis instituit, 21, 392, 421 Quare ter dicitur, 368.
    Sandaliis calciatur episcopus, 216, 412. Quid significent, et forma eorum, 413, 419.
    Schole instituende in omnibus parochiis, app. 49 et seqq.
    Scripturam sacram plebem docere debent episcopi, et pastores, 217, 482, 486. Eam intelligere sacerdotes, 474. Eam ignorantes a sacerdotio remouentur, 460, 461. Utra modum non perscrutanda, 463.
    Secretarius ecclesie, quis, 118.
    Secretum capituli seruandum, 253.
    Sedeat episcopus cum ministris incipiente choro Kyrie eleison, 14. Ad Gloria in excelsis, 27. Sacerdos iuxta altare subdiacono incipiente epistolam, 16, 104, 388. Sedeant quidam ministri, stent alii 14. Non sedeat diaconus antequam ei sacerdos innuat ut sedeat, 14, 16, 27, 102.
    Septuagesime officium, 42, 43. Quot diebus constet, 43, 402.
    Sepulcri officium, 64, 141, 211.
    Sermo archiepiscopalis ad populum, 125, 194. Sermo fit in statione ad sanctum Gildardum, 161. Tribus, diebus rogationum, 168, 169, 171. Archidiaconi ad archiepiscopum pro reconciliatione publice penitentium, 195, 196. De honorandis episcopis et presbyteris, 444. Ad pastores Ecclesie de officio pastorali, 453. Sermones 4 de officio sacerdotali, 459, 465, 473, 481.
    Sessio episcopi ceteris sit celsior, 14.
    Seueri  Abrincensis episcopi corpus in cathedrali ecclesia Rotomagensi asseruatur, 106, 201.
    Sexagesima quot diebus perficitur, 44, 403. Afflictionem et penitentiam exprimit, 45.
    Sexta hora Christus crucifixus est, 5, 398.
    Sexta missam sequatur, excepto ieiunii tempore, 28.
    Signa tria ad uesperas in quadragesima quando pulsanda, 283.
    Signo pulsante, antequam laxetur omnes clerici congregentur, 10, 97.
    Simonia et auaritia clericorum taxatur, 457, app. 20.
    Simoniaci excommunicantur, app 12.
    Stabilitatem profitebantur canonici S. Laudi Rotomag., 251.
    Statio in processionibus, 66, 77, 125, 141, 259, 271, 320, 353. Debet fieri in naui ad processionem in festo eucaristie, 174.
    Statuta sua synodalia habeant clerici, app. 3, 7, 9.
    Stephani  protomartyris brachium in ecclesia cathedrali Baiocensi asseruatur, 119. Eiusdem festum solemniter celebratum in ecclesia Rotomagensi, 35, 118 et seqq.
    Stelle officium, seu trium regum, 39, 123, 206.
    Stipendia clericorum Clementinorum soluere debent canonici, 442. His non priuandi clerici propter infirmitatem, 423, 426.
    Stola quid designat, 85, 411, 417.
    Subdiaconorum origo et officium, 387, 409. Septem in missa pontificali, 103, 118, 141, 180, 187, 215. Subdiaconus euangeliorum codicem super dextrum cornu altaris ponat, 13. Casula exuta epistolam legat, 18, 104. Olim in choro remanebat, excepto tempore ministrationis sue, 16, 104. Ei non licebat quidquam sacrum ab altari auferre, 20.
    Suffraganee ecclesie in officiis diuinis et ceremoniis usum metropolitane tenere debent, 2, 90.
    Superlicium, uel superpellicium, habitus clericorum in choro, 119, 153, 200, 201, app. 3.
    Symbolum, Credo in unum Deum, quando cantandum, 27, 28.
    Synodus Baiocensis anno 1518 celebrata, app. 1. Ebroicensis anno 1576, app. 9.

T
    Taberne clericis prohibite, nisi sint uiatores, app. 2.  In domibus presbyteralibus eas non teneant, seu teneri faciant, app. 3.
    Tabula chori legenda in capitulo, 100, 261, 292, 303. In ea describuntur ministri altaris et chori, 91, 100, 165, 261, 263, 302. Tabule ceree forma, 261, 302. Paschalis cereo affixa, 138, 198. Tabule lignee loco campanarum triduo ante Pascha percutiantur 56, 58, 61, 132, 135, 137, 298, 299, 311, 404. Ossee quas cantores tenent, quid designant, 17, 104.
    Te Deum laudamus in Dominicis Aduentus et Septuagesime intermittitur, 32, 279.
    Templum a Babyloniis destructum 46 annis reedificatum est, 46. Tertia hora Spiritus sanctus super apostolos descendit, 5, 398. Tertia quomodo celebranda in die Pentecostes, 76, 150, 330.
    Thuribulum et thus quid designant, 387.
    Thurificabatur olim altare immediate ante lectionem euangelii, 18.
    Thuriferarius assistens diacono legenti euangelium quid designet, 17. In feriis ad missam cantet Alleluia, 13, 102.
    Thurificatio altaris et chori olim in nocturnis, 33, 65, 73, 80, 116, 201. Quomodo fiat in uesperis et laudibus cum D. archiepiscopus celebrat, 180.
    Thus in thuribulo ponit sacerdos ante euangelium, ut deferatur, 18.
    Titulus ecclesiasticus non alienandus, 480, app. 6. Fictus uel cum pacto Simoniaco concessus reprobatur, app. 6. Eo titulatus a sacerdotio excluditur, 226.
    Tonsura, et habitus clericorum qualis, 2, 3, 90 et seqq., 408, app. 1, 22, 23. Ex apostolica doctrina emanauit, 3.
    Torchie deferende iuxta corpus Christi, 159, 174.
    Tractus quid denotet, 16. In Dominicis 1 et 2 Quadragesime et Palmarum a quatuor in cappis canendus, 178, 179, 283, 288. Horum duo uicissim sedeant, 285. In Sabbatis 4 Temporum a duobus decantatur, 331. In Parasceue a quibus cantandi, 188, 305.
    Trinitatis  festum quando et quomodo celebrandum, 76.
    Tropi quid sint, 145, 146. Quomodo cantandi triduo ante Pascha, 32.
    Tunicarum origo, 86, 417.
    Turrim ciuitatis ascendebant pueri cantaturi u\ Gloria, laus, 162, 287.

U
    Una est ecclesia et uera, extra quam nulla salus, 447, 448, 452, ap. 31. Eius unitatem designauit tunica Domini inconsutilis, 448. De hac unitate testimonium  Cypriani, ibid.
    Usura crimen est in laico, 457. Scelus maximum in sacerdote, ibid.

 u
    uarietas colorum in ornamentis non improbanda, 73, 76, 81, 153.
    uelum seu cortina ante altare ponatur in Quadragesima, 283. Quando colligitur, aut extenditur, 284. Deponatur, uel scindatur feria 4 maioris hebdomade in Passione, 51, 130, 288.
    uenia et genuflexio, id m 324, 330. Pro commissis in capitulo postulanda, 100. Eam petere super formas, et eas osculari, idem, 178, 284, 290.
    uersus in nocturnis, laudibus et uesperis quare canitur, 8, 10, 401. In statione processionis festorum triplicium a quatuor, 324.
    uespere inter officia nocturna computande, 5, 94, 95, 398. Imminente nocte debent decantari, 6, 94, 95. Separatim a completorio, 7, 95. Mortuorum, in Quadragesima uesperas diei precedant, 47, 126. In 4 feria maioris hebdomade, quomodo celebrande, 51, 130, 238. In cena Domini, 56, 133. In sabbato sancto, 64, 318. In octaua Pasche, 66 et seqq., 142 et seqq. In die et octaua Pasche per Kyrie eleison incepte, 66, 142, 143.
    uestes diaconi et subdiaconi, 12. uestes clericorum nec longiores sint, nec breuiores, app. 1, 5. Canonicorum regularium benedicuntur, 247, 248. uestium sacrarum expositio, 85, 410, 416. Quando sacerdos et ministri eis induendi ad missam celebrandam, 12.
    uiaticum morientis erat tertia pars hostie reseruata, 24.
    uictu contenti sint clerici, 458. Spiritualem et corporalem petimus in oratione Dominica, 381.
    uigilie tres de nocte olim in ecclesia, 115, 116. Prima Natiuitatis Domini, Resurrectionis et Ascensionis omnes campane pulsantur, 33, 65, 73, 266. uigilia mortuorum ante completorium in quadragesima agitur, 47, 155.
    uinolentia clericis prohibetur, 456. Eius effectus, 457.
    uinum ab episcopo, seu prelato, canonicis prebetur in lotione pedum, 57, 301. A monachis  Audeni percipiunt clerici cathedralis ecclesie in festo  Audeni, 175. uini et aque in calice commistio quid designat, 20, 392. Non consecratum sanctificatur per corpus Domini immissum, 310, 405.
    uita et societas communis canonicorum  Laudi, 252. Clericorum cathedralis ecclesie Rotomagensis, 425, 426, 437, 438. uita clericorum deprauata plures ab Ecclesia catholica alienat, ap. 19. Carnalis et uoluptuosa in clericis ignorantiam parit, 465.
    uitia que a sacerdotio excludunt 460 et seqq. Que a sacerdotibus debent esse aliena, 455, 456.
    uocis eleuatio ad Nobis quoque peccatoribus quid designat, 22, 394.







ORDO RERUM QUAE IN HOC TOMO CONTINENTUR.


 IOANNES ABRINCENSIS PRIMUM EPISCOPUS POSTMODUM ARCHIEPISCOPUS ROTOMAGENSIS.

    Notitia historica. 10
    LIBER DE OFFICIIS ECCLESIASTICIS. 27
    OBSERuATIONES AD LIBRUM DE OFFICIIS ECCLESIASTICIS. 63
    ACTA uETERA QUORUM IN NOTIS FACTA EST MENTIO. 118
    Processio ad S. Gildardum, Dominica in Ramis Palmarum. 118
    Processio ad S. Eudenum, in festo S. Marci euangeliste. 119
    Processio ad S. Eligium, feria secunda in Rogationibus. 120
    Processio ad S Geruasium, feria tertia in Rogationibus. 121
    Processio ad S. Nicasium, feria quarta in Rogationibus. 122
    Processio in Ascensionem Domini. 122
    Processio post tertiam, in festo Corporis Christi. 123
    Processio ad S. Audenum, in festo S. Audeni Rotomag. archiep. 124
    FRAGMENTA QUAEDAM. 124
    Benedictio chrismatis, feria quinta in Cena Domini. 127
     SEQUUNTUR QUAEDAM NOTATU DIGNA. 127
    Mandatum, seu lotio pedum, feria quinta in Cena Domini. 128
    Feria sexta in Parasceue. 129
    Expulsio publice penitentium, feria quarta in capite Ieiunii. 131
    Reconciliatio penitentium, feria quinta in Cena Domini. 132
    Sermo archidiaconi ad archiepiscopum Rotomagensem, pro reconciliatione publice penitentium, feria quinta in Cena Domini 132
    Tabula paschalis anno Domini 1678. 131
    Fragmenta.---Ex ordinario ms. cathedralis ecclesie Rotomagensis. 131
    Officium infantum, in festo S. Ioannis euangeliste, post secundas uesperas. 136
    Officium Stelle, seu trium Regum. 136
    Officium sepulcri. 139
    Ordinatio episcopi. 142
    Nomina excommunicandorum. 145
    Benedictio abbatis monachorum. 145
    Benedictio abbatis canonicorum. 149
    Benedictio abbatisse. 152
    Benedictio in solutione synodi. 154
    Benedictio episcopalis ad missam in nocte Natiuitatis. 154
     Benedictio episcopalis ad missam in sabbato sancto. 154
    uetus ordo ad instituendum canonicum regularem in ecclesia S. Laudi Rotomagensis. 154
    Ordinarium canonicorum regularium S. Laudi Rotomagensis. 158
    De festiuitatibus sanctorum. 184
    Incerti auctoris expositio super canonem misse secundum Amalarium. 192
    Expositio diuinorum officiorum. 200
    Fundatio X clericorum collegii de Albania in ecclesia Rotomagensi, anno 1245. 212
    Fundatio XuI clericorum collegii Clementinorum in ecclesia Rotomagensi, anno 1350. 216
    Incerti auctoris sermones sex ad populum. 220
    Sermo primus. De honorandis presbyteris. 220
    Sermo II, ad pastores ecclesie, de officio pastorali. 224
    Sermo III, ad sacerdotes. 226
    Sermo Iu, ad sacerdotes. 228
    Sermo u, ad sacerdotes. 230
    De expositione baptismatis et Eucaristie. 236
    APPENDIX AD ACTA uETERA.
    Synodales constitutiones. 236
    Statuta synodi estiualis diecesis Ebroicensis pro anno Domini 1576. 240
    Priuilegium Urbani pape, quod episcopus Ebroicensis possit compellere subditos suos ad ordines et residentiam. 262
    Littere Gregorii pape super eodem. 262
    Ioannis charta qua prioratus S. uictoris in Caletis euehitur ad abbatias, anno 1074. 264
    Charta de iure institutionis, destitutionis, procurationis, correctionis, etc., quod episcopus Abrincarum plene retinuit in monasterium S. Michelis, abbatem et XII canonicos, anno 1061. 266
    Concilium Rotomagense, in basilica S. Marie Rotomagi ab Ioanne archiepiscopo, cum suis suffraganeis Willelmo Anglorum rege Normanniam gubernante, celebratum, anno Christi 1072, Alexandri II pape, anno XI, Philippi I, Francorum regis anno XIII. 268
    Canones. 269
    I.---Ut episcopus chrisma et oleum hora competenti et eum duodecim sacerdotibus consecret. 269
    II.---Quod totum chrisma et oleum ab archidiaconis renouandum sit. 269
    III.---Qua cura distribui a decanis chrisma et oleum debeant. 269
    Iu.---Ut qui missam celebrat omnino communicet. 269
    u.---Ut sacerdos ieiunus, et cum alba ac stola baptizet. 269
    uI.---Ut uiaticum et aqua benedicta ultra octo dies non seruentur, et consecrate hostie iterum non consecrentur. 269
    uII.---Confirmatio ieiunis a ieiunis et cum igne conferenda. 269
    uIII.---Ut ordines sacri post diem sabbati, uel die Dominica mane, ieiunis a ieiunantibus conferantur 269
    IX.---Ut quatuor temporum exacta sit obseruatio. 270
    X.---Quod depositione digni sunt, qui furtim aut indebite ad sacros ordines prouehuntur. 270
    XI.---De his qui coronas relinquunt; et ut ordinandi ad episcopum feria quinta ueniant 270
    XII.---Ut monachi uagi uel expulsi, itemque sanctimoniales, ad monasteria sua redire compellantur. 270
    XIII.---Ne cure pastorales uendantur et emantur. 270
    XIu.---De ritu nuptiarum, ne in occulto fiant, uel inter consanguineos. 270
    Xu.---De clericis uxoratis, ut ecclesiis non ministrent, nec fructus percipiant, et quales esse debeant archidiaconi et decam. 270
    XuI.---Ut nullus mortua uxore illam accipiat de qua ante fuerat infamatus. 271
    XuII.---Nullus uxore uelata superstite aliam ducat. 271
    XuIII.---Ne absentis uiri uxor alteri nubat, priusquam de uiri morte compertum habeat. 271
    XIX.---Ne clerici in publicum crimen lapsi sacris ordinibus facile restituantur. 271
    XX.---Ut episcopus, ad lapsi depositionem uenire non potest, uicarium mittat. 271
    XXI.---Ut ante horam uespertinam in quadragesima non edatur. 272
    XXII.---Ut sabbati Pasche officium ante horam nonam non inchetur. 272
    XXIII.---De sanctorum festiuitatibus transferendis. 272
    XXIu.---Ut generale baptisma, nisi sabbato Pasche et Pentecostes, non fiat. Paruuli, quocunque tempore petierint,  baptizentur; nullus in Epiphania, sine infirmitatis necessitate. 272
    APPENDIX AD IOANNEM. 272
    Acta archiepiscoporum Rotomagensium. 273

ARNULFUS CLERICUS MEDIOLANENSIS.
    GESTA EPISCOPORUM MEDIOLANENSIUM. 286

THEODORICUS PADERBRUNNENSIS CANONICUS.
    Notitia in Theodoricum. 331
    COMMENTATIO IN ORATIONEM DOMINICAM. 334
    CAPUT I.---De petitione prima: »Pater noster qui es in celis.« 334
    CAP. II.---De petitione secunda: »Sanctificetur nomen tuum.« 334
    CAP. III.---De petitione tertia: »Adueniat regnum tuum.« 335
    CAP. Iu.---De petitione quarta: »Fiat uoluntas tua sicut in celo et in terra.« 336
    CAP. u.---De petitione quinta: »Panem nostrum quotidianum da nobis hodie.« 337
    CAP. uI.---De petitione sexta: »Et dimitte nobis debita nostra, sicut et nos dimittimus debitoribus nostris.« 338
    CAP. uII.---De petitione septima: »Et ne nos inducas in tentationem: sed libera nos a malo. Amen.« 340

BERTHOLDUS CONSTANTIENSIS PRESBYTER.
    CHRONICON.

IOANNES FISCAMNENSIS ABBAS.
    LIBELLUS DE SCRIPTURIS ET uERBIS PATRUM COLLECTUS. 446
    LIBELLUS ALTER. 459
    EPISTOLAE. 464
    EPISTOLA PRIMA.---Willelmi Anglorum regis ad Ioannem abbatem Fiscamnensem. 464
    EPIST II.---Ad Willelmum Anglie regem. 464
    EPIST. III---Ad uitalem abbatem Bernacensem. 464
    Adnotatio in tres Epistolas superiores. 465
    EPIST Iu---Ad Warinum abbatem Mettensis monasterii Sancti Arnulfi. Repetit Benedictum monachum suum. 465
    EPIST u---Warini abbatis ad Ioannem Fiscamnensem. Superiori respondens. 465
    EPIST uI---Ioannis abbatis Fiscamnensis ad monachos dyscolos D. Marten 473
    EPIST. uII.---Ioannes abbas Fiscamnensis instituit abbatem in monasterio Blangiacensi. 474
    APPENDIX AD IOANNEM FISCAMNENSEM.
    Prefatio Ioannis Hominis Dei. 478
    Chronicon Fiscamnense. 483
    Catalogus abbatum Fiscamnensium. 483

BRUNO MAGDEBURGENSIS CLERICUS.
    LIBER DE BELLO SAXONICO.
    Prologus Saxonici belli 490
    SAXONICUM BELLUM INCIPIT. 491

TOMELLUS MONACHUS HASNONIENSIS.
    HISTORIA HASNONIENSIS MONASTERII. 585
    CAPUT I.---De Ioanne uiro illustri eiusque sorore Eulalia primis fundatoribus. 588
    CAP. II.---De cenobii Hasnoniensis constructione, eiusdemque sacrosancta dedicatione. 588
    CAP. III.---De illustribus eiusdem cenobii fundatoribus. 589
    CAP. Iu.---Commemoratio rectorum huius loci. 589
    CAP. u.---Quod Ementrudis Regine petitio eumdem locum Caroli Calui munificauerit beneficio 590
    CAP. uI.---Ad tutandum idem cenobium sumptum ex archiuis Caroli Calui priuilegium 590
    CAP. uII.---Quod idem locus diuina diu religione floruerit, sed paulatim ad tempora usque Ralduini sexti marchisi tepuerit. 591
    CAP. uIII.---De sexti Balduini marchisi temporibus, eiusque digne memorie moribus. 592
    CAP. IX.---Quod super huius loci restauratione diuina admonitus sit reuelatione. 593
    CAP. X.---Quod eumdem locum patris munificentia impetrauerit, sed admonitionis diuine immemor fuerit. 593
    CAP. XI.---Quod ictu belli sauciatus, et de uita periclitatus, diuina rursus uisione super hoc loco sit commonefactus. 594
    CAP. XII.---De castro Hasnoniense a iuniore Balduino igne cremato, sed denuo a Wintherico reedificato. 594
    CAP. XIII.---Quod Winthericus, a proprio milite interemptus, humanis sit rebus exemptis. 595
    CAP. XIu---Quod Balduinus sextus marchisus castrum Hasnoniense inuasit, incendio deleuit, castrenses eiecit. 595
     CAP. Xu.---De eiusdem loci canonicis a prefato marchiso callida benignitate conuentis, eorumque stipendiis redemptis. 596
    CAP. XuI.---Quod, canonicis inde migrantibus, locus idem monasticis ascriptus sit conuentibus. 596
    CAP. XuII.---De loci Hasnoniensis in maiori elegantia constructione nouaque solemniter facta dedicatione. 596
    CAP XuIII.---De bone memorie Rotlando abbate, ipsiusque gratissima morum probitate. 598

RENALLUS MAGISTER SEDIS BARCINONENSIS.
    uersus excerpti de libro Renalli magistri Barchinonensis Gerundensis de corpore Christi. 600

MARIANUS SCOTTUS.
    MARIANI SCOTTI CHRONICON. 624

LANDULFUS SENIOR CLERICUS MEDIOLANENSIS.
    In Landulfi historiam prolegomena Ludouici Antonii Muratorii. 810
    LANDULFI HISTORIA MEDIOLANENSIS. 818
    APPENDIX AD LANDULFUM. 954
    Catalogus archiepiscoporum Mediolanensium. 954
    Ioannis Petri Puricelli Dissertatio utrum sanctus Ambrosius clero suo Mediolanensi permiserit ut uirgini nubere semel posset. 970

SANCTUS GERALDUS SILuAE-MAIORIS PRIMUS ABBAS ET FUNDATOR.
    uita S. Geraldi auctore monacho anonymo subequali. 1004
    Obseruationes preuie. 1004
    Incipit uita. 1024
    uITA SANCTI ADALARDI ABBATIS. 1046
    Prologus Auctoris. 1046
    uita incipit. 1048
    LIBER PRIMUS MIRACULORUM. 1064
    Prefatio auctoris. 1063
    CAPUT I.---Mira sepulture eius manifestatio, per eum qui pedibus hesit pauimento. 1064
    CAP. II.---De muliere contracta, et per sancti meritum a Deo curata. 1065
    CAP. III.---De manuum mulieris curatione, meritis sancti confessoris et intercessione. 1066
    CAP. Iu.---De eleuatione sancti et succensione templi et periculo regni. 1066
    CAP. u.---Quibus signis animatus sit abbas Richardus ut leuaret sanctum corpus. 1068
    CAP. uI.---De muto et surdo ante sancti confessoris sepulcrum sanato. 1069
    CAP. uII.---De surdo et muto, manibus et pedibus et toto corpore contracto, et super tumulum sanato. 1070
    CAP. uIII.---De Ambianensium indignatione, et muti et surdi curatione. 1070
    LIBER SECUNDUS MIRACULORUM. 1073
    Prologus auctoris. 1073
    CAPUT I.---Causa cur sanctus Adelardus asportatus sit in Flandriam. 1073
    CAP. II.---De asportatione sancti in Flandriam, et quod in aduentu eius aperte sunt fores ecclesie. 1073
    CAP. III.---De eo quod comes reddidit ei omnia que abstulerat. 1074
    CAP. Iu.---De eo quod comitissa uoluit eum retinere. 1075
    CAP. u.---De eo quod per medios uigiles sublate sunt sancte reliquie. 1075
    CAP. uI.---De relatione scrinii, et quod in representatione eius sanatus est claudus. 1876
    CAP. uII.---De repositione sanctarum reliquiarum in scrinio. 1078
    GERALDI ABBATIS CHARTA de precibus pro fratribus sue congregationis et aliis sibi confederatis faciendis. 1078
    APPENDIX AD S. GERALDUM. 1080
    Commemorationes a Sylue-Maioris monachis pro aliarum ecclesiarum alumnis fieri solite. 1080

FOLCARDUS CeNOBII SITHIuENSIS APUD ATREBATES MONACHUS.
    Notitia historica. 1084
    uITA S. BERTINI ABBATIS SITHIuENSIS IN MORINIS. 1084
    Obseruationes preuie. 1084
    Prologus auctoris 1084
    Incipit uita. 1089
    CAPUT I.---In qua prouincia natus est B. Bertinus, et  quod in pueritia monachus factus est. 1089
    CAP. II.---Quod adhuc adolescentulus ad sanctum Audomarum peruenit. 1090
    CAP. III.---Traditio Adroaldi. 1091
    CAP. Iu.---Quare aptiorem locum sanctus uir Dei querebat. 1092
    CAP. u.---Traditio de uilla de Worinhoud. 1093
    CAP. uI.---Qualiter cemeterium acquisiuit. 1093 Exemplar charte S. Audomari de cemeterio. 1093
    CAP. uII.---Traditio Walberti. 1094
    CAP. uIII.---Traditio de Hunulfricurt. 1096
    CAP. IX.---Quod plurima signa, licet nos lateant, per eum fecit Dominus. 1096
    CAP. X.---Qualiter uir Dei tentatus fuit a diabolo in specie mulieris, et per sanctum Martinum uisitatus. 1097
    CAP. XI.---Quod Erlefrido post Rigobertum cenobium suum commisit. 1098
    CAP. XII.---De Transitu B. Bertini. 1098
    LIBER PRIMUS MIRACULORUM ab eodem auctore compositus. 1097
    CAPUT I.---De piscatore sanato. 1097
    CAP. II.---De quodam sacrilego. 1099
    CAP. III---De quodam fugitiuo, nomine Beniamin. 1100
    CAP. Iu.---De quodam penitente a uinculis ferreis soluto. 1102
    CAP. u.---De quadam puella contracta. 1103
    CAP. uI.---Quod Fridogisus, expulsis monachis, canonicos instituit. 1103
    CAP. uII.---De subiectione canonicorum S. Audomari huic ecclesie. 1103
    Exemplar charte S. Folquini de eodem. 1103
    CAP. uIII.---De translatione siue uelatione S. Audomari. 1104
    CAP. IX.---Qualiter corpus Patris nostri Bertini a S. Folguino primo translatum est. 1105
    CAP. X.---De diuisione regni Francorum. 1106
    CAP. XI.---Qualiter S. Folquinus corpus sancti Bertini sub terra recondidit. 1106
    CAP. XII.---Miraculum in translatione S. Bertini factum. 1108
    CAP. XIII.---De quadam muliere festum translationis non colente. 1108
    CAP. XIu.---De sanguine ex spicis manante. 1108
    LIBER SECUNDUS MIRACULORUM. 1108
    Prefatio auctoris. 1108
    Incipiunt miracula. 1109
    RELATIO DE INuENTIONE ET ELEuATIONE S. BERTINI ABBATIS, que facta est anno Incarnationis Domini 1052, a Bouone abbate Sithiuensi digesta. 1142
    Epistola Bouinis ad Widonem
    Remorum archiepiscopum. 1142
    Widonis rescriptum. 1142
    Bouonis epistola dedicatoria ad Widonem. 1143
    Narratio auctoris. 1144
    Sermo in festo eiusdem sancti. 1160
    uITA S. IOANNIS BEuERLACENSIS. 1161
    CARMEN DE S. uIGORE. 1177
    FOLCARDI OPUSCULA DUBIA.
    uita S. Audomari. 1177
    uita S. Oswaldi. 1187

EUSEBIUS BRUNO ANDEGAuENSIS EPISCOPUS.
    Notitia historica. 1199
    EPISTOLA AD BERENGARIUM. 1201

GEBUINUS LUGDUNENSIS ARCHIEPISCOPUS.
    Notitia historica. 1205
    EPISTOLA AD RODULFUM TURONENSEM ARCHIEPISCOPUM. 1209

GALTERUS MELDENSIS EPISCOPUS.
    Notitia historica. 1211
    EPISTOLA AD BARTHOLOMAEUM TURONENSEM ARCHIEPISCOPUM. 1213

ALPHANUS SALERNITANUS ARCHIEPISCOPUS.
    Notitia historica. 1213
    CARMINA. 1219
    SERMO in euang. »Cum transiret iehsu,« etc. 1267
    uITA ET PASSIO S. CHRISTINAE. 1269

GUAIFERIUS CASINENSIS MONACHUS.
    CARMINA.
    uITA S. SECUNDINI. 1293
    uITA S. LUCII PAPAE. 1301
    INDEX IN IOANNEM ROTOMAGENSEM. 1311




 FINIS TOMI CENTESIMI QUADRAGESIMI SEPTIMI.



