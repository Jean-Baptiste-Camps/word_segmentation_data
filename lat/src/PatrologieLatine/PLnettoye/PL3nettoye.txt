PATROLOGIAE TOMUS III.

TERTULLIANI / MINUCII FELICIS / CELERINI / LUCIANI / CALDONII / MOYSIS / MAXIMI / NICOSTRATI / RUFINI / URBANI / SIDONII / MACARII / S. CORNELII PAPAE ET MART. / S. CYPRIANI / NOuATIANI / DIONYSII ALEX. / SS. LUCII ET STEPHANI PP. ET MART. / FIRMILIANI / S. PONTII / NECNON ANONYMORUM AUCTORUM

TERTIUS.


PARISIIS, EXCUDEBAT SIROU, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT, RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA; IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS III.


TERTULLIANI



TERTIUS.


MINUCII FELICIS,



CELERINI,



LUCIANI,



CALDONII,



MOYSIS,



MAXIMI,



NICOSTRATI,



RUFINI,



URBANI,



SIDONII,



MACARII,



S. CORNELII PAPAE ET MART.,



S. CYPRIANI,



NOuATIANI,



DIONYSII ALEX.,



SS. LUCII ET STEPHANI PP. ET MART.,



FIRMILIANI,



S. PONTII,



NECNON ANONYMORUM AUCTORUM,



TOMUS UNICUS.


PARISIIS, EXCUDEBAT SIROU, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


uolume title page


MINORUM PATRUM

QUI SECULO TERTIO FLORUERUNT IN ECCLESIA LATINA A TERTULLIANO AD CYPRIANUM

OPERA

NEMPE

CELERINI,



LUCIANI,



CALDONII,



MOYSIS,



MAXIMI,



NICOSTRATI,



RUFINI,



URBANI,



SIDONII,



MACARII,



S. CORNELII PAPAE ET MARTYRIS,



S. LUCII

ET

S. STEPHANI

PP. ET MART.,

NOuATIANI,



DIONYSII ALEXANDRINI,



FIRMILIANI,



S. PONTII,

NECNON

ANONYMORUM AUCTORUM;

ET IN PRIMIS

MINUCII FELICIS



OCTAuIUS

AD INTEGERRIMAM UNIUS CODICIS EXSTANTIS FIDEM EXPURGATUS, CUM uARIORUM NOTIS ET DISSERTATIONIBUS.

TOMUS UNICUS.


PARISIIS EXCUDEBAT SIROU, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


CONSPECTUS TOMI TERTII. [1Kb]


PRAEFATIO IN DUOS SEQUENTES TOMOS.
    Syllabus auctorum.
    De auctoritate S. Cypriani.
    De usu S. Cypriani.

ANNALES LITTERARII.
    Annales minorum Patrum.
    Cyprianici Codices
    Cyprianici Septem editionum classes.




ANNO CHRISTI CCIII. ACTA SS. PERPETUAE ET FELICITATIS MARTYRUM.
    Prolegomena D. Theod. Ruinart.
    Passio SS. MM. Perpetue et Felicitatis.
    Dissertatio apologetica pro SS. Martyrum orthodoxia.




INEUNTE SAECULO III.
    FRAGMENTUM ACEPHALUM incerti scriptoris de canone SS. Scripturarum.




INEUNTE EODEM SAECULO. MARCUS MINUCIUS FELIX.


PROeMIA.
    Prolegomena D. Gothofr. Lumper.
    Dissertatio Franc. Balduini de Octauio.
    Prefatio Ioh. Augusti Ernesti.
    Analysis logica Ioh. Gottl. Lindneri.
    MARCI MINUCII FELICIS OCTAuIUS, cum notis uariorum.

EXCURSUS.
    Epistola Luce Holstenii de uerubus Diane.
    D. Nicol. Le Nourry Dissertatio in Octauium.




ANNO CHRISTI CCXXuI.
    ANONYMUS AUCTOR CHRONICI sub Alexandro Seuero.




ANNO CHRISTI CCL, CCLI.
    CONFESSORUM Romanorum et Carthaginensium Epistole.




ANNO CHRISTI CCLI, CCLII. S. CORNELIUS, PAPA ET MARTYR.


PROeMIA.
    Notitia historica D. Hieronymi.
    Prolegomena D. Lumper.
    Notitia Epistolarum non exstantium, auctore D. P. Coustantio.

EPISTOLAE.
    I, II, III, Iu.---S. Cypriani ad Cornelium.
    u, uI.---Cornelii ad Cyprianum.
    uII, uIII.---Cypriani ad Cornelium.
    IX.---Cornelii ad Fabium Antiochenum.
    X.---Cypriani ad Antonianum de Cornelio.
    XI.---Ad Concilia Carthaginensia infra remittitur.
    XII, XIII.---Cypriani ad Cornelium.

APPENDICES.
    I.---Epistole Cornelio adscripte due.
    II.---Epistole decretales Cornelio adscripte.

CONCILIA CARTHAGINENSIA TEMPORE S. CORNELII CELEBRATA.
    I. Concilium Carthaginense sub Cypriano primum.
    II. Concilium Carthaginense sub Cypriano secundum.




ANNO DOMINI CCL---CCLX. NOuATIANUS PRESBYTER ROMANUS.
    DISSERTATIO PROeMIALIS, auctore D. Lumper.

NOuATIANI OPERA.
    Liber de Trinitate.
    De Cibis Iudaicis epistola.
    Epistola cleri Romani nomine scripta.




ANNO DOMINI CCLII, CCLIII. SANCTUS LUCIUS PAPA ET MARTYR.
    Notitia historica, auct. D. P. Coustantio.
    Epistola unica S. Cypriani ad Lucium papam.
    Decreta Lucii pape, ex Gratiano desumpta.




SANCTUS STEPHANUS PAPA ET MARTYR. ANNO DOMINI CCLIII---CCLXII.
    Notitia historica ex libro Pontificali.
    Notitia epistolarum non exstantium.
    Epistola S. Cypriani ad S. Stephanum.
    APPENDIX.---Epistole decretales S. Stephano adscripte.




ACTA ET MONUMENTA CELEBERRIMAE DE BAPTISMATE HAERETICORUM DISPUTATIONIS.


PARS PRIMA.


uETERUM MONUMENTA.
    S. Stephani decretorie sententie.

CONCILIA.
    Concilium Romanum sub S. Stephano celebratum.
    Concilium Carthaginense sub S. Cypriano III.
    Concilium Iu.
    Concilium u.
    Concilium uI.
    Concilium uII.
    Concilium uIII.

EPISTOLAE.
    Dionysii Alexandrini ad Stephanum.
    Cypriani ad Quintum.
    Eiusdem ad Pompeium.
    Eiusdem ad Iubaianum.
    Eiusdem ad Magnum.
    Firmiliani ad Cyprianum.

AUCTORES ANONYMI.
    Liber de Rebaptismate.
    Tractatus ad Nouatianum.

PARS II.


RECENTIUM DISSERTATIONES.
    L. Thomassini dissertatio ad synodos sub S. Stephano papa in causa Baptismi hereticorum.
    S. Stephani pape sententia circa receptionem hereticorum, auctore D. P. Coustantio.
    De Auctoritate Pontificia Cypriani facto impugnata, anonymi dissertatio historico-dogmatica.
    Bine dissertationes de Firmiliano, auctore Fr. Marcellino Molkenbuhr.
    Annales Ecclesie Africane, temporibus Cyprianicis, auctore Morcelli ex Africa Sacra.




ANNO DOMINI CCLuIII. SANCTUS PONTIUS DIACONUS CARTHAGINENSIS.
    Prolegomena D. Lumper.
    DE uITA ET PASSIONE S. CYPRIANI.

ACTA PROCONSULARIA S. CYPRIANI.
    INDEX GENERALIS in opera Tertulliani.
    Syllabus rerum que in hoc tomo continentur.






Main uolume text




[OPERA OMNIA MINORUM PATRUM.]





PRAEFATIO IN DUOS SEQUENTES TOMOS.

 I. Quid in hac NOuA uETERUM PATRUM BIBLIOTHECA tertium illud et quartum uolumen afferant, quosue Patres, quibusque recentiorum interpretum aut editorum studiis adornatos in medium adduxerimus, paucis exponere par est, priusquam, ut antea in Tertullianum, sic saltem et in Cyprianum agamus, uirilique pro portione tum de eius auctoritate et usu, tum de Cyprianicis annalibus litterariis alienas potius quam nostras symbolas exhibeamus.



ARTICULUS PRIMUS. SYLLABUS AUCTORUM.

II. Rem duplicis argumenti esse hanc Bibliothecam, quam et Cursum Patrologie qualemcumque inscripsisse libuit, uel ab ipsis nominibus uelim deprehendas. Hinc enim ueterum testimonia, illinc recentium commentaria: prisca ergo etas tulit, que hodierna manus recondit; uerba dedit uetustas, quibus explanationes nouorum doctorum uarietas addidit. Illa ergo ad Bibliothecam, hec uero ad Cursum, si quid sit in ea uoce uirtutis, attinent.

III. Prodeunt partim in hoc tomo minores seculi III Patres: principesque preeunt sancte martyres Felicitas et Perpetua, nobile par feminarum, ambe digne Patrum ceuorum duces. Succedit duplex auctorum triumuiratus, tres scilicet Romani Pontifices, Cornelius, Lucius, Stephanus; tresque Carthaginensis fori causidici, eiusdem cause christiane patroni, Minucius, Octauius, Cecilius fauste deuictus, qui et Cyprianum deuicisse creditur. Pone subeunt plures ignoti nominis auctores, quorum, pro more Christianorum, humiliter latitantium opera in lucem prodire merentur: tum primus schismaticorum antesignanus, antipapa Nouatianus, cui et propemodum uellem accenseri Cesariensem episcopum Firmilianum, ni falso, ut uidetur, ipsi adscriberetur epistola, in qua Stephanus, Pontifex sanctus et martyr, male antichristus audit.

Demum in tomo altero, solus operum mole ceteris omnibus haud impar, unus et integerrimus sanctus Carthaginensis episcopus Cyprianus exhibetur.

Iu. Que cum proposite fuerint ueterum Patrum sententie, denso agmine subeunt recentium interpretum collegia; quorum alii codicum falsa huc illuc tempestatibus acta colligunt; fascicula discutiunt,  membrana radunt, palimpsesta, ut ita dicam, euiscerant; alii acceptas lectiones introspiciunt, prisca recentioribus, dubia certis, similia similibus rependunt ac elucidant.

u. uin, tibi prelibentur saltem precipuorum nomina interpretum, qui inter ceteros prestantiores ac ueluti uariorum magistri sedent, ideoque pre omnibus ad hanc uniuerse rei patristice palestram adducuntur? Cum primo legenda occurrunt acta sanctarum Martyrum Africanarum, ad ea duplex assurgit, uti plerumque, commentatorum ac commentationum genus: aliud litterale, nempe D. Theodorici Ruinartii, Luce Holstenii et P. Possini, qui ipsummet Actorum textum de uerbo ad uerbum elucidant, emendant confirmantque, aliud discursiuum, ut fit Basnagium inter et eminentissimum S. R. E. cardinalem Orsi, de sanctarum Martyrum orthodoxia disputantes, nec dubio prorsus certamine: tantummodo dolendum quod eminentissimus sanctarum Martyrum defensor, cum inuicte earum fidem uindicauerit, tamen Montanistam esse horum actorum consarcinatorem concesserit. Huic autem sententie merito certatim refragantur in proemio iam laudatus Ruinartius et doctissimus Gallandius. Hinc emendes uelim que in tomo primo huiusce bibliothece paulo duriora dixit I. Aug. Nosselt in dissertatione, egregia aliunde et sane grauissima, quam in Tertulliani prolegomenis protulimus.

uI. Inter uetustissima tertii uel forsan secundi seculi rudera, diu admodum delituit quoddam non nullius pretii fragmentum acephalum de Canone sacrarum Scripturarum; quod tandem medio ultimo seculo primus eruit cl. uir Muratorius: idque iterum cum innumeris eui longe sequioris ac omnino disparibus monumentis, in hac mole magna Italicarum medii eui Antiquitatum uisus est abscondisse, iterumque sepelisse. Hoc uero opusculum, licet capite minutum, ignoto patre natum, incerta etate editum, horrida neuorum sorde squalidum, utraque manu gratanter excepimus: nitidiorem ac recentiorem Ioh. Kirchhofer recensionem exhibuimus; de eoque libenter adduximus quotquot occurrerunt disserentes, nempe Dr. Freindaller, Herard. Stosch, ac pre omnibus Mart. Ios. Routh, clarissimum collegii Magdalene, Oxoniensis presidem cui felices plurime restitutiones ac perpetuus eiusdem argumenti commentarius debentur.

 uII. At, in excurrendo Minucii Felicis Octauio maior campus est; immo uera acerrime pugnantium acies. Unus tamen textus in uno codice seruatus, una certaminis causa. uix uero credibile quam miris modis hunc unicum textum ausi sint distorquere, quot uarias ex uno fonte lectiones hauserint, quot iisdem uerbis sensus absonos intruserint, quot inanibus commentis, ac stolidis coniectionibus cuncta susdeque intricauerint! Nobis autem id in primis incumbere duximus, textum nempe hunc unicum, ex noua et diligentissima unius codicis recensione, ita purum putum exhibere; ut nichil adiiciatur, nichil auferatur, nec ipsamet manifesta amanuensium sphalmata omitterentur; ac uix paucule tantummodo uocule, ad sensum qualemcumque excitandum, in uncinis insererentur. Summe igitur religioni habuimus ueram dare ac genuinam unici codicis effigiem a primeua facie ad uiuum expressam. Porro, posita huius palmaris textus sinceritate, ne dicam data rursus editionis principis ueritate, duplici explanationis genere, ut ceteri, Octauius instruitur, duobusque commentatorum cuneis hinc et inde constipatur. Alii, grammaticorum instar, de littera certant, inter quos laudare iuuat Heraldum, Wowerium, Gronouium, Grunerum, Elmenhorstium, Rigaltium, Heumannum, Cellarium, Menckenium, Dauisium, Ouzelium, Wopkenium, Lindnerum, Gallandium, Meursium, Perizonium, etc. In immensum creuisset libelli huius commentarius, nisi fuissent sedulo prurientium interpretum loquaciores reiecti, nisi omisse uel optimorum innumere note, notarumque supereffluentium luxuria dissecta. Sat tamen superque effluunt selecte ille reliquie, ut inde per te, sis, experiare, lector, quibus salebris terendum sit iter, ut perpetuo decursu uariorum commentarius ad finem usque deueniat; sat, inquam, superque, ut speciatim agnoscas eo usque Trans-Rhenanorum eruditorum garrula libido sese effrena iactet et debacchetur.

uIII. Ne igitur nimium tinniant aures ex hoc litteralium commentatorum uesano tumultu, curauimus, siue in proemiis, siue in finibus extremis huius libelli, alios audiendos melioris frugis uiros ad generalem Octauii criticen adstruendam gnaue sese accingentes. Hinc a primo limine habes D. Gothofr. Lumper de M. Minucii apologete uita, eloquentia et scriptis, cuncta antea et quam optime dicta digerentem; prima iterum fronte appendere decuit principalem Francisci Balduini dissertationem, qua primus suo uero auctori Octauium restituit.

Cui annexuimus preclaram, ac in uiro de grege pseudoreformatorum commendabilem, Ioh. Aug. Ernesti epistolam, prime Lindneri editioni affixam; in qua, ab Octauii elegantissima concinnitate ansam arripiens, multum et eximie tum de ueterum Patrum, tum de recentiorum, ac in primis de diui Bernardi eloquentia disputat.

Claudit demum hec longiuscula prolegomena eiusdem Gottlieb. Lindneri preuia compendii analytici  indagatio, que totum Dialogi Minuciani argumentum sub uno synoptico et dialectico conspectu comprehensum exhibet.

Hec est ad Octauium strata uia: totoque opere, non obstantibus morosi commentarii fastidiis, continuo cursu peragrato, recreandi animi causa, uenustam Luce Holstenii epistolam ad Fr. cardinalem Barberinum, de uerubus Diane Ephesie in Octauio memoratis, eo libentius collegimus, quod in recenti collectione doctiss. uiri Epistolarum a D. Boissonade Parisiis data, immerito prorsus desit hec dissertatiuncula.

Agmen autem tot unius libelli commentatorum, ut incipit D. Lumper, ita eiusdem ordinis monachus D. Nicol. Le Nourry perficit. Quanto antea laudum applausu eiusdem de Tertulliani apologeticis libris dissertationem excepimus, tanto etiam nunc extollendum est hoc egregii uiri egregium opus, hec uberrima rerum ueterum ac nouarum in Octauio refusa seges; hoc ex optimis omnium etatum ac prouinciarum philosophis, petis, grammaticis, oratoribus spicilegium; nichil intactum, nichil irrepertum, nichil post eius uestigia requirendum.

IX. Succedit anonymi auctoris Chronicon sub Alexandro Seuero conscriptum; omnium proinde huiuscemodi monumentorum, in decursu christianitatis tam frequentium, primum, et in Ecclesia Latina saltem antiquissimum; cuius opelle uetuste ea fuit laus insignis, ut Patri inter plures maximo, sancto nempe Hippolyto, Ostiensi episcopo, tribueretur, utque eam, in dissertatione quam post D. Lumperum edidimus, illustrissimus Franciscus Blanchinius delinearet, accuratoque calculo rependeret.

X. Carptim subinde memorantur ex ordine temporum, argumentoque breui indigitantur, plurime confessorum, siue Romanorum, siue Carthaginensium, epistole, infra inter opera D. Cypriani remittende. Hoc enim animo preoccupauimus, quoties, ob rerum connexionem ac temporum seriem, nonnulla opuscula ex ampla collectione decerpenda forent, toties eorum dandam esse suo anno et loco mentionem argumento rerum elucidatam; ne integra ea collectio, e qua desumuntur, nomine, pondere ac, ut ita dicam, habitu et uultu notissima, immutetur aut dissipetur.

XI. Nunc uero debita cum reuerentia, cultu et cura, in lucem prodeant pontificia seculi in monumenta; his proemia historica ex optimis fontibus adducta preambulent; hec unde et quanam rerum tempestate oriantur, diserta prolegomena prenuntient; horum si nonnulla, eui edacitate absumpta, desiderentur, specialis notitia premoneat; horum omnium quecumque superesse contigit, textus integrior ad melioris editionis normam recenseatur; uarie lectiones indefessa opera colligantur, conferantur, dispiciantur; sensus iudicum omnium calculis perpendatur, omnium eruditorum religiositate restituatur aut seruetur; omnium interpretum indagatione elucidetur. His demum accedant queuis sub  tantorum nomine inter Catholicos circumferuntur, ne nimium neotericorum crisi abrepti, temere in interitum sacra uetustatis munera pessumdemus, neue forsan lutulento puluere parumper suffuse margarite conculcentur.

Hinc igitur ad annos sanctorum Cornelii, Lucii et Stephani, pontificum et martyrum, primo de eorum gestis et scriptis summarium intexuimus chronicon ex ueteribus recentioribusque desumptum: scilicet, hinc ex D. Hieronymo, ex Anastasio, e libello Synodico, ex Syncello; illinc ex Baronio, Binio, Fabricio, Pagio, Labbeo, Tillemontio, Constantio, Cellerio, Lumpero, Gallandio et Bollandianis; deinde textum epistolarum damus ad optimas recensiones ac pre omnibus eximiam D. Coustantii editionem integerrimam accipimus. Tum, ad textus plenam illustrationem, curam omnium interpretum nostram fecimus, Pamelii uidelicet, Labbei, Harduini, Coustantii, ualesii, Baluzii: nec identidem negleximus selectas ex optimis notas quorumdam heterodoxorum, Felli puta, Reading, Routhii, Goldhorni, Schenemanni, quibuscum fede coutitur Rigaltius, adeo nominis catholici indignus, ut eum respuerint ac sepe nota transuerterint ipsimet editores Anglicani aliique sectarii. uarias autem lectiones, quotquot editores Anglicani, in iis colligendis studiosissimi, habent, exhibemus multis aliis hinc et inde demessis auctas, nostreque uersioni accommodatas. Demum accedunt in appendicibus epistole iisdem pontificibus haud ita certo adscribende, decreta subdubia, ipsemet Decretales littere tam diu in orbe doctorum decantate, ut uel eo solo nomine iis in hac nostra collectione plenissima non locum dare nefas sit. Denique, eum plerumque concilia sub Pontificibus summis celebrata sint, tamquam illorum opera, afflante Petro, scripta, clauibusque suis seruata consignataque, uel a quibusdam doctoribus eximiis adornata, qualia fuere octo concilia Carthaginensia et duo Romana sub SS. Cornelio et Stephano habita; idcirco religioni duximus ea obiter relegere, nec nisi a collectione recentissima Mansi, uel ab eximia ac speciali recensione Routhii, inter eiusdem Reliquias sacras accepimus et tradidimus.

XII. Inter maximas rei christiane causas que in hoc seculo tertio fuerunt exagitate, nulla insignior, nulla maiores tumultus in tota Ecclesia exciuit, quam celeberrima de hereticorum Baptismate disputatio. Que ut plena luce prodeat, ut hinc et inde momenta omnia pendi queant ac reuocari, nulla negleximus monumenta non nullius pretii, siue inter ueterum siue inter recentiorum excursus, quos edidit lis illa magna in qua studiis diuersis Oriens et Occidens, Italie ecclesie et Africane, pontifices et martyres haud sine magno rerum tumultu exarsere. In duas igitur classes uisum est distribuenda esse huiusce disputationis monumenta: prima nimirum complectitur precipua ueterum acta et scripta que in hac causa uersantur; iisque presunt iure pontificie precellentie S. Stephani decretales sententie, quas in epistolis S. Cypriani  et Firmiliani disiectas inuenimus, et que demum, siue in Oriente, siue in Occidente, reuerenter accepte, causam finiere. His pone subit concilium Romanum tunc temporis ab eodem S. Stephano magna cum auctoritate celebratum. Atqui Petri uocem audiri par erat, priusquam agerentur dissidia Afrorum et Orientalium, que tum in conciliis, tum in Cypriani et Firmiliani epistolis, tum in quibusdam libris ueterum anonymis, pleno amne decurrunt. Cum autem exstat in collectione satis rara, recenter Oxonii edita a Ios. Martin. Routh, collegii sancte Magdalene gymnasiarcha, noua septem synodorum Carthaginensium recensio, selectis adornata notis Baluzii, Felli, Coustantii, ualesii et editoris, eam in nostros usus totam integro pede adire fecimus. Porro ex tribus longe diuersis fontibus hausimus litteras ea de re datas, primo nempe fragmentum unius dumtaxat epistole Dionysii Alexandrini ad Stephanum papam, ex Eusebio decerpte; deinde quatuor Cypriani ad Magnum, ad Quintum, ad Iubaianum, ad Pompeianum, unam demum, nec celebritate ultimam, Firmiliani, Cesariensis episcopi, ad Cyprianum aduersus S. Stephanum. Porro nullus inficias ibo in iis colligendis, non tantum in animo fuisse res eiusdem argumenti in unum compingere, sed et seorsim, sub unoque critices oculo seponere monumenta eodem crimine inusta: iurene, an immerito, non causabor. Ea tamen criminis argui sat grauis reor, que a genuinis D. Cypriani epistolis amoueantur ac in hoc loco seligantur, tamquam magne litis theologos inter et philologos pendentis instrumenta. Ut ut sit, iis subiunguntur, ad ueram ab initio propositam sententiam, uel sub fine corroborandam, duo libelli absque auctoris nomine, sed egregia doctrina ab omnibus admittenda prestantes. His clauditur series ueterum monumentorum que ad lucem in hac disputatione diffundendam cegimus.

XIII. Multi multa in eadem querela recentes scripsere; et, iisdem ueterum testimoniis licet utentes, alii in alias abiere sententias, summa tantum capita recensentes, que nobis pre omnibus maximi pretii uisa sunt, ea ueteribus adiunximus; ueterum enim more haberi CC. uu. Ludouic. Thomassinum, D. Coustantium, nemo succensebit. Nec minoribus fere laudibus dignas periti, ni fallor, habebunt duas ultimas dissertationes que toti huic testium ueterum et recentium agmini egregium finem imponunt. Hec autem proemia, licet fusiori quam rebar, stylo protelata, reuera nequeunt absolui, quin multo plura de D. Cypriani operibus in hoc et in altero tomo contentis addantur. Ea tamen satius in sequentibus articulis sigillatim deducenda, aut paulo intra in litterariis Annalibus remittenda duximus.



ARTICULUS II. DE AUCTORITATE S. CYPRIANI.

I. Quecumque antea in primo tomo de auctoritate uer a et recto usu Tertulliani allegauerim, hec eadem,  mutatis quidem mutandis, D. Cypriano adscribere ausim. uerumtamen, multum per omnem modum absit ut cum heretico contumaci et peruicaci catholicum et sanctum doctorem, cum superbo et dyscolo presbytero episcopum legitimum et pientissimum, cum Montanista peruerso et uesano egregium unitatis Ecclesie assertorem, cum heresiarcha martyrem, cum lupo pastorem conferre uidear. Etsi unus ab altero totius celi tractu distet, sunt tamen inter utrumque non solum originis, patrie et natalium, sed et ingenii, doctrinarum et expositionis apologetice, dogmatice, uel parenetice nonnulle relationes, quas speciatim explicandas alio alius curet. Mirum tamen nobis uisum est quod, cum neoterici in suas partes Tertullianum libenter adducere, Cyprianumque amouere deberent, immo eo priorem acrius auersati sint, quo posteriori studiosius adheserint. Infelix infaustumque fuit semper hereticis heretici Tertulliani nomen, magnum uero et a summis inter Catholicos commendatum. Unde hec habet de Tertulliano Georgius Rosenmuller: »Hic uir, ut primarius latinitatis ecclesiastice auctor fuit, ita etiam in eius libris prima sunt semina theologie Africane et Latine que tot mala Ecclesie et religioni attulit. Quamquam enim ad Montanistas defecit, hoc tamen auctoritati eius apud Catholicos parum detraxit. Etenim maximam operum suorum partem in Catholicorum communione scripsit; et montanismus ille, quem secutus est, disciplinam ecclesiasticam tantum sollicitauit, fidem non uiolauit. Accedit quod Cyprianus magna eruditionis et orthodoxie laude in antiqua Ecclesia florens, perpetuus Tertulliani imitator fuit, eumque adeo admiratus est ut eum, , magistrum uocitaret  .« Sphalmata hinc inde respersa in his uerbis si neglexeris, id facile animo attendes, tantum his minui Tertullianum, quantum iisdem extolli Cyprianum.

II. Undenam tanto uiro indigna laus? Unde triste preconium? Ex ipsius cum Stephano Pontifice conflictu. Hinc in eum conflata neotericorum studia, tantique impensi labores; hinc splendida illa operum eius editio Oxonii data; hinc indefessa Felli, Pearsonii, Dodwelli, Rigaltii, Routhii, Marschall, Poole, Matthiesi opera, cuncta rei Cyprianice momenta, haud sine iniquo partium fauore, pensa, probata reprobataue, et decretorio iudicio constituta.

Hoc igitur oneris catholico cuilibet S. Cypriani editori incumbit, ut, sublatis unde apud neotericos nomen eius eleuetur fundamentis, tantum apud Ecclesie filios crescat uera eius auctoritas, quantum apud extraneos deprimi uideatur. Totam igitur nostram de auctoritate Cypriani disquisitionem in explicanda ipsius sententia circa pontificiam precellentiam colligendam esse arbitrati sumus.

III. Ab omnibus receptum est scriptorem quemlibet iudicandum esse, non ex uno alteroue sermonum eius uerbo; sed ex continuo doctrine tenore;  non ex improuisis effatis in commercio litterarum, mouente subito rerum tumultu, excitatis, sed ex rata serioque tractata sententia, non ex opinione carptim defensa et deinceps mutata, sed ex firmo, peremptorio ac definito iudicio. Quisquis autem, attentis his principiis, Cyprianica opera euoluerit, nedum sanctum Pontificem Sedis Romane refragatorem habeat, eum potius in primis Romanorum priuilegiorum assertoribus, ac pene dicam Romanorum theologorum antesignanum deprehendet.

Iu. Hec enim sunt, ne allusisse uidear, ipsamet dogmata que passim in sancti Doctoris scriptis, ut luminaria emicant, nimirum:

    1o Ecclesiam, extra quam nemo uiuere possit, esse unam;
    2o Unam hanc Ecclesiam esse catholicam, seu per totum orbem diffusam;
    3o Unam hanc et catholicam Ecclesiam insuper esse Romanam, in Petro fundatam, nec a sancta Sede Romana distinctam, nec a summo Pontifice diuersam;
    4o Unam hanc catholicam et Romanam Ecclesiam esse, ad mentem Cypriani, fidei regulam certissimam nec erroris ullius labe intaminatam, nec intaminandam.


u. uelim sine mora audias ipsummet Cyprianum disserentem:

1o De unitate Ecclesie. In libro sic inscripto, Cyprianus ipse testatur se omnem suam, quantum potuit, mentem de Ecclesia infudisse. Sed et »catholice Ecclesie unitatem,« inquit, »quantum potuit, expressit nostra mediocritas.« »In illo,« inquit diaconus Pontius, uite et mentis magistri sui integerrimus testis, »docuit ueritatem hereticos, schismaticos unitatem, filios Dei pacem  .« Ex hoc autem libello: 1o »Ecclesiam unam in Cantico canticorum Spiritus sanctus ex persona Domini designat et dicit : Una est columba mea, perfecta mea, una est matris sue, electa genitricis sue  .« 2o »Beatus apostolus Paulus hoc idem docet, et sacramentum unitatis ostendit, dicens : Unum corpus et unus spiritus, una spes uocationis uestre; unus Dominus, una fides, unum baptisma, unus Deus  .« 3o »Quam unitatem firmiter tenere et uindicare debemus, maxime episcopi, qui in Ecclesia presidemus, ut episcopatum quoque ipsum unum  atque indiuisum probemus  .« 4o »Quomodo solis multi radii, sed lumen unum; et rami arboris multi, sed robur unum tenaci radice fundatum; et cum de fonte uno riui plurimi defluunt . . . , unitas tamen seruatur in origine . . . Sic et Ecclesia Domini . . .  .« 5o »Adulterari non potest sponsa Christi . . . Unam domum nouit, unius cubiculi sanctitatem casto pudore custodit . . .  .« 6o »Una est extra quam haud secus ac extra arcam Ne, nemo saluus euadit; habere iam non potest Deum patrem, qui Ecclesiam non habet matrem  .« Et alibi: »Nec potent sibi uite aut salutis constare rationem, si episcopis et sacerdotibus obtemperare noluerint . . . Neque enim uiuere foris possunt, cum domus Dei una sit, et nemini salus esse nisi in Ecclesia possit  .« 7o »Dicit Dominus : Ego et Pater unum sumus. Et iterum de Patre et Filio et Spiritu sancto scriptum est : Et hi tres unum sunt. Et quisquam credit hanc unitatem . . . scindi in Ecclesia posse . . . ? Hanc unitatem qui non tenet, Dei legem non tenet; non tenet Patris et Filii fidem, uitam non tenet et salutem  .« 8o »Hoc unitatis sacramentum . . . ostenditur quando in Euangelio tunica Domini Iesu Christi non diuiditur omnino nec scinditur  . . . . Indiuidua, copulata, connexa ostendit populi nostri, qui Christum induimus, concordiam coherentem . . . « 9o »Monet ipse in Euangelio suo et docet, dicens : Et erit unus grex et unus pastor  .« 10o Sint clausule instar hec pie precantis uerba: »Opto equidem, dilectissimi fratres, et consulo pariter et suadeo, ut, si fieri potest, nemo de fratribus pereat, et consentientis populi corpus unum gremio suo gaudens mater includat . . . Deus unus est, et Christus unus, et una Ecclesia eius, et fides una, et plebs una in solidam corporis concordie glutino copulata  .«

uI. 2o De Ecclesia una et catholica. Hec modo carptim allata, in eodem libro et alibi habet Cyprianus: »Ecclesia una est que in multitudinem latius incremento fecunditatis extenditur . . . . . Quomodo solis multi radii, sed lumen unum; et rami arboris multi, sed robur unum tenaci radice fundatum: et cum de fonte uno riui plurimi defluunt, numerositas licet diffusa uideatur exundantis copie largitate, unitas tamen seruatur in origine . . . . : sic et Ecclesia Domini luce perfusa per orbem totum radios suos porrigit; unum tamen lumen est, quod ubique diffunditur, nec unitas corporis separatur; ramos suos in uniuersam terram copia ubertatis extendit, profluentes largiter riuos latius expandit  . . . Ecclesie uniuerse per totum  mundum nobiscum unitatis uinculo copulate . . . Unde scire debes . . . frustra sibi blandiri eos qui, pacem cum sacerdotibus Dei non habentes, obrepunt et latenter apud quosdam communicare se credunt, quando Ecclesia, que catholica et una est, scissa non sit, neque diuisa, sed sit utique connexa et coherentium sibi inuicem sacerdotum glutino copulata  .«

uII. His et aliis bene multis que meridiano sole clariora sunt, nebulam offundere uidentur ea que sequuntur, haud semel precedentibus annexa: »Scire debes episcopum in Ecclesia esse et Ecclesiam in episcopo  . Inde enim plures intulerunt Cypriano ignotam fuisse genuinam unitatis catholice notionem, immo cum sensisse, quod etiam nunc multi bone fidei Protestantes admitterent, unitatem externam Ecclesie ita sensim sine sensu accreuisse, ut singule ecclesie, primo sola interna fidei et caritatis unitate uigentes et coadunate, omnem in suo queque episcopo communionis catholice uim et uinculum posuerint, eoque interne uirtutis influxu excitate fuerint ad sibi alias ecclesias eodem uinculo coadunandas; hinc ergo separatas primum Ecclesias in unum sese paulatim conuertisse, sibi, labentibus seculis, alias aliis assimilasse, a pluralitate ad unitatem confluxisse, nec tamen penitus amisisse primeue libertatis et singularium communitatum iura indefectibilia.

Grauissime huius controuersie Cyprianice cardo totus uertitur in eo quod Cyprianus de episcopatu senserit; idque ab ea quam sibi effinxerit apostolatus idea deriuasse patet. Utrumque ergo paucis inuestigandum. Porro Cyprianus illud penitus in mente preconceptum habuit, Apostolos in quibus Ecclesia subsedit ac edificata fuit, neutiquam fuisse alios ab aliis seiunctos, ab uno Christo seorsim sua iura, suam potestatem habentes; immo uero omnes et unumquemque in unum idemque corpus conflatos, ab eadem uoluntate, in eadem uirtute ad unum finem conuenisse; unumque Petrum esse totius apostolici corporis caput, unitatis centrum et fastigium; non tantum ergo unum esse apostolici collegii caput, sed et unam apostolicam personam. Hinc in ipso rebaptizantium tumultu hec Cyprianus ad Iubaianum: »Petro primum Dominus super quem edificauit Ecclesia. Et unde unitatis originem instituit et ostendit, potestatem istam dedit, ut id solueretur in celis, quod ille soluisset in terris. Et post resurrectionem quoque ad Apostolos loquitur, dicens: Sicut misit me, etc.  . . Clamat Dominus, ut qui sitit, ueniat . . . ad Ecclesiam, que una est et super unum, qui et claues eius accepit, Domini uoce fundata est  . Spiritus sanctus unus, et una Ecclesia a Christo Domino super Petrum origine unitatis et ratione fundata  . Unde, iam laudata resumere iuuat, »ut unitatem manifestaret, unam cathedram constituit, unitatis eiusdem  originem ab uno incipientem sua auctoritate disposuit. Hoc erant utique et Apostoli quod fuit Petrus; pari consortio prediti honoris et potestatis, sed exordium ab unitate proficiscitur, et primatus Petro datur, ut una Christi Ecclesia et cathedra una monstretur. Et pastores sunt omnes, et grex unus ostenditur qui ab Apostolis omnibus unanimi consensione pascatur, ut Ecclesia Christi una monstretur  .« Et paucis interiectis: »Quam unitatem firmiter tenere et uindicare debemus, maxime episcopi, qui in Ecclesia presidemus, ut episcopatum quoque ipsum unum atque indiuisum probemus . . . . Episcopatus unus est, cuius a singulis in solidum pars tenetur  .«

Hec est igitur uera et genuina Cypriani tum de Apostolis, tum de episcopis doctrina: Ut in Petro unus erat apostolatus, ita et unus episcopatus; ut inter plures Apostolos una erat cathedra, ita inter plures pastores unus grex, una ecclesia; ut in apostolico collegio os unum et unum Petri caput, ita episcopatus una persona est, que a singulis in solidum obtinet. Hinc episcopus in Ecclesia est et Ecclesia in episcopo. Hinc exordium ab unitate proficiscitur, nedum a pluralitate in unum coalescat. Ex ipsamet Petra excisi sumus, non autem eam ipsi in medium attulimus: non est ille lapis ultimus ab edificantibus adductus, sed in eo tota edificatio substruitur et accrescit; non est tantum lapis summus et ultimi fastigii, sed et angularis et fundamentalis, non a multis ecclesiis una Ecclesia, sed ab una multe orte sunt. Sus ergo deque uertitur ordo rerum et ratio uera in hac quam e Cypriano supra effictam diximus, rei christiane successiuam et aduentitiam in unum corpus coadunationem.

uIII. 3o Ecclesia hec una et catholica, Romana est insuper, in Petro fundata, nec ab apostolica Sede distincta, nec a summo Pontifice diuersa.

Moueris forsan ex eo quod antea confidenter diximus Cyprianum esse theologorum Romanorum antesignanum. Quid quod et recens auctor anonymus inter Germanie pseudoreformatos, longe alia mente censuerit S. Cyprianum reuera fuisse primum qui dogma illud, »Unica est Ecclesia, et extra illam non est salus,« inuexerit  . Enimuero ante eum nemo, ne Ireneo quidem excepto, preclarius commendauit ipsammet »Petri cathedram, Ecclesiam principalem, unde sacerdotalis unitas exorta est  , Ecclesie catholice radicem et matricem  .« Ante eum nemo, ne Tertulliano quidem excepto, maiori extulit preconio »summum sacerdotem, episcopum episcoporum,« siue Cornelium, »de Dei et Christi eius iudicio factum episcopum, cum Fabiani locus, id est, cum locus Petri et gradus cathedre sacerdotalis uacaret  ,« siue ipsummet Stephanum, »quem oportet facere plenissimas litteras ad cepiscopos in  Galliis constitutos, quem non decet pati episcopis illudere et de maiestate ac dignitate Ecclesie iudicare  .« Nec ante nec post eum quisquam erius ac uehementius insectauit a Romana Ecclesia discedentes, Nouatiani instar, »qui, discordie furore uesanus, Ecclesiam scindit, fidem destruit, pacem turbat, caritatem dissipat, sacramentum profanat. Arma ille contra Ecclesiam portat, contra dispositionem Dei repugnat. Hostis altaris, aduersus sacrificium Christi rebellis, pro fide perfidus, pro religione sacrilegus, inobsequens seruus, filius impius, frater inimicus, contemptis episcopis et Dei sacerdotibus relictis, constituere audet aliud altare precem alteram illicitis uocibus facere, Dominice hostie ueritatem per falsa sacrificia profanare  . Quale delictum est quod nec baptismo sanguinis potest ablui! quale crimen est, quod martyrio non potest expiari  ! Inexpiabilis culpa! macula ista nec sanguine abluitur  . Ardeant licet flammis, et ignibus traditi, uel obiecti bestiis, animas suas ponant, non erit illa fidei corona, sed pena perfidie. Nec exitus gloriosus, sed desperationis interitus. Occidi talis potest, coronari non potest  .«

IX. Quid plura? multo plane, ea nempe que nondum attigimus, ea que audacter ex Cypriano statuenda proposuimus, nullum quippe in ipsius mente intercessisse discrimen inter Ecclesiam unam et catholicam, et Ecclesiam Romanam, inter fontem episcopatus et Sedem apostolicam, inter Petrum et Christum in terris sedentem et docentem, inter Petrum et sedem suam, et successores suos, uno uerbo Petrum inter et Petrum. Attende potius et audi quomodo qui cum Cornelio communicat, ipse et cum Ecclesia catholica communicet: »Scripsistis etiam, inquit, ut exemplum earumdem litterarum ad Cornelium collegam nostrum transmitterem, ut, deposita omni sollicitudine, iam sciret te secum, hoc est cum catholica Ecclesia communicare  .« Audi et attende quomodo »Ecclesie renitatur et resistat,« sunt ipsius uerba, »qui cathedram Petri, super quam fundata est Ecclesia, deserit; quisquis is est, nec iam in Ecclesia se esse confidat  .« Audi in Petro et in eius successoribus totam esse Ecclesie rationem et institutionem, qualis a Christo condita fuerit, positam. Nec id obiter et properatim, sed frequenter siue in epistolis, siue in speciali de Unitate Ecclesie libro: »Loquitur Dominus ad Petrum: Ego tibi dico, inquit, quia tu es Petrus, et super hanc Petram edificabo Ecclesiam meam; et porte inferi non uincent eam . . . . .« Et iterum, »eidem, post resurrectionem suam, dicit: Pasce oues meas. Super illum unum edificat Ecclesiam suam, et illi pascendas  mandat oues suas. Et quamuis Apostolis omnibus post resurrectionem suam parem potestatem tribuat et dicat: Sicut misit me Pater, et ego mitto uos . . . ; tamen, ut unitatem manifestaret, unam cathedram constituit, unitatis eiusdem originem ab uno incipientem sua auctoritate disposuit. Hoc erant et ceteri Apostoli quod fuit Petrus, pari consortio prediti et honoris et potestatis; sed exordium ab unitate proficiscitur, et primatus Petro datur, ut una Christi Ecclesia et cathedra una monstretur  .«

Hec in ipso rebaptismatis tumultu, ut modo diximus, ad Iubaianum scribit, dicens: »Petro primum Dominus, super quem edificauit Ecclesiam, et unde unitatis originem instituit et ostendit, potestatem istam dedit, ut id solueretur in celis quod ille soluisset in terris  . Clamat Dominus ut qui sitit, ueniat et bibat de fluminibus aque uiue que de eius uentre fluxerunt. Quo uenturus est qui sitit? utrumne ad hereticos . . . , an ad Ecclesiam, que una est et super unum, qui et claues eius accepit, Domini uoce fundata est? Hec est una que tenet et possidet omnem sponsi sui et domini potestatem  .« Hec eadem intra Carthaginensium synodorum conciones et decreta, uel semetipsum damnaturus sanxit, cum dixit: »Spiritus sanctus unus, et una Ecclesia a Christo Domino super Petrum origine unitatis et rationis fundata  .«

X. Nullum non mouerunt lapidem qui a fide Romana defecerunt, ut hanc testimoniorum molem dissipent. Alii, dente inuido uerba quasi corrodentes, nonnulla excidisse in nonnullis codicibus summopere iactant. Quidni uero refert exciderit ex his una alteraue uocula, dummodo stent cetera? Stant uero et plura; stant inuicta et ineluctabilia. Alii sensum distorquent, et, Petrum uelut umbraticum signum pro derisu habentes, nil nisi uacuum episcopi cuiuslibet typum in eo deprehendunt, aut quamdam fere euanidam totius episcopatus imaginem, cuius ad successores nec leuis umbra pertransiit. Alii, ac precipue inter nostrates gallicanos, subtiliori quodam intuitu Sedem a sedente discernentes, quidquid sanctum, magnum ac primarium est Sedi effuse tribuunt, sedentibus autem Pontificibus infirmitatem, imbecillitatem, errorem condonant, easque prurientium scholasticorum tricas uenerandam antiquitatem ac in primis Cyprianum pleno amplexu excepisse, fouisse, docuisse contestantur. Testis tamen esto ipse pontifex et martyr, qui hec aperte asseuerat: 1o Christum fundasse unitatem fidei et communionis catholice in Petro; 2o in Petri locum successisse legitimo et plenissimo iure Cornelium, Lucium, Stephanum; 3o qui cum illis nominatim, nec tantum cum illorum Sede inaniter in abstracto apprehensa, communicat, communicare cum Ecclesia catholica; 4o qui uero ab iis  Pontificibus, non tantum ab illorum sedis umbra, discesserit, eum Ecclesiam scidisse, fidem destruxisse, contra Ecclesiam et Dei dispositionem repugnasse, pro fide perfidum, nec ab ipsamet fidei cum martyrio confessione expiandum. Hec satis sunto ad statuendam, ut uoluimus, propositionem nostram: in mente nempe Cypriani Ecclesiam unam et catholicam non fuisse a Romana sede seiunctam.

XI. 4o Ecclesia hec una, catholica, Romana, ad mentem Cypriani, uera est et unica fidei regula certissima, nec erroris ullius labe intaminata nec intaminandam.

Hec, etsi pluribus sint prodigii similia, ex antea dictis fluere ac necessario tramite deduci patet. Nonne ibi erit fidei regula uera et unica, ubi est »una et perfecta Dei columba;« ubi »unus Dominus, una fides, unus Deus;« ubi »unus est ac indiuisus episcopatus;« ubi »immaculata sponsa Christi, una illius domus, unius cubiculi sanctitas;« ubi »una uite et salutis ratio;« adeo ut »extra eam nemo uiuere possit, nec Deum habeat Patrem qui eam non habet matrem; nec Dei legem, nec Patris et Filii fidem teneat qui eam non tenet unicam fidei regulam?« Nonne una est et uera et erroris ex pers fidei regula, illa Ecclesia que, »Domini luce perfusa, per orbem totum radios suos porrigit, que per totum orbem unitatis uinculo copulatur;« illa, inquam, Ecclesia una, catholica, Romana, »unde sacerdotalis unitas exorta est, ecclesiarum omnium radix et matrix, a qua nemo discedit, quin fidem destruat, Ecclesiam scindat, pacem turbet, arma in Deum ferat, Christi rebellis euadat et pro fide perfidus;« illa, inquam, Romanorum Pontificum unam et infallibilem fidei regulam, quibuscum communicare perinde ac sit communicare catholice Ecclesie; quibuscum constituitur, ut in uno Petro, omnis edificatio Ecclesie quam non uincent porte inferi; una nempe cathedra, unitatis eiudem origo, primatus Petro datus, ut una Christi Ecclesia et cathedra una monstretur. Quid quod non tantum uia deductionis, sed ipsis Cypriani uerbis hec eadem Ecclesie Romane auctoritas infallibilis aperte predicatur? En enim os omne refragantium obtrudunt clarissima hec ad Cornelium papam de Nouatianis et peremptoria uerba: »Post ista adhuc insuper pseudepiscopo sibi ab hereticis constituo nauigare audent et ad Petri cathedram atque ad Ecclesiam principalem, unde unitas sacerdotalis exorta est, a schismaticis et profanis litteras ferre, nec cogitare eos esse Romanos quorum fides Apostolo predicante laudata est; ad quos perfidia habere nondum potuit, immo nullo umquam tempore habere possit accessum  .« Nemo sane est theologorum Romane Sedi addictissimorum qui de Romana infallibilitate uberius et preclarius dixerit.

XII. Iam plura supersedemus testimonia afferre. Paucis tamen quam cito occurrendum est trite peomnium  ora obiectioni ex dissidio Cypriani cum Stephano oborte.

Non nobis animus est, nec ulla sane necessitas incumbit, S. Stephanum quasi erroris aut criminis reum defendendi: fuere sat multi qui hanc prouinciam strenue accepere, uti uidere est in hoc ipso opere; sat multi ab iniquis uossii, Blondelli, Basnagii, Antonii de Dominis, Launoii, Dupinii, etc., conuiciis sanctum Martyrem uindicantes, firmiter statuere eum non solum in heresim non cecidisse, sed tum antiquitatis, tum ueritatis assertorem, nec a uera doctrine uia, nec a recto tramite apostolico declinasse.

XIII. Multo magis tuendus Cyprianus ceterique rebaptismatis fautores: alii aliam uiam sibi ad hunc finem strauere; plerique nichil nisi disciplinarem in re nondum definita neuum deprehendere, nil nisi in unum Pontificem, salua summe Sedis maiestate, offensam, catholice communioni, zeloque episcopali aliquo modo accommodandam. Porro, in Cypriani causa defendenda, nullum peritiorem, nullum beneuolentiorem patronum quam Augustinum agnoscentes, duplici tantum quo usus est, utendum esse argumento arbitramur. Aut enim cum illo candide confitendum peccasse Cyprianum, suamque minus rectam sententiam postea correxisse, ab eoque preterea, quod erat emendandum purgasse Patrem falce passionis; aut aperte asseuerandum nec sensisse nec scripsisse Cyprianum que ei epistolarum suarum audaces interpollatores adscripserunt. Immo audiamus S. Doctorem in Epistola ad uincentium: »Cyprianus sensisse aliter de Baptismo, quam forma et consuetudo habebat Ecclesie, non in canonicis, sed in suis et in concilii litteris inuenitur; correxisse autem istam sententiam non inuenitur: non incongruenter tamen de tali uiro existimandum est quod correxerit, et fortasse suppressum sit ab eis qui hoc errore nimium delectati sunt, et tanto uelut patrocinio carere noluerunt. Quamquam non desint qui hoc Cyprianum prorsus non sensisse contendant, sed sub eius nomine a presumptoribus atque mendacibus fuisse confictum; neque enim sic potuit integritas atque notitia litterarum unius quamlibet illustris episcopi custodiri, quemadmodum scriptura canonica, tot linguarum litteris, et ordine, et successione celebrationis ecclesiastice custoditur, contra quam tamen non defuerunt qui sub nominibus Apostolorum multa confingerent: frustra quidem, quia illa sic commendata, sic celebrata, sic nota est: uerum quid possit aduersus litteras, non canonica auctoritate fundatas, etiam hinc demonstrauit impie conatus audacie, quod et aduersus eas que tanta notitie mole firmate sunt, sese erigere non pretermisit. Porro autem Cyprianus, aut non sensit omnino quod eum sensisse recitatis; aut hoc postea correxit in regula ueritatis; aut hunc quasi neuum sui candidissimi pectoris cooperuit ubere caritatis, dum unitatem Ecclesie toto orbe crescentis, et copiosissime defendit, et perseuerantissime tenuit uinculum pacis: scriptum est enim: Charitas cooperit multitudinem peccatorum.  accessit huc etiam, quod tamquam sarmentum fructuosissimum, si quid in eo fuerat emendandum, purgauit Pater falce passionis: Sarmentum enim, ait Dominus, quod in me dat fructum, purgat illud Pater meus, ut maiorem fructum afferat. Unde? nisi quia herens in diffusione uitis, radicem non deseruit unitatis. Nam, etsi traderet corpus suum ut arderet, caritatem autem non haberet, nichil ei prodesset  .«



ARTICULUS. III. DE USU SANCTI CYPRIANI IN RE DISCIPLINARI.


I. Nemo non sentit quam uberrimam rerum utilium copiam suppeditent diui Cypriani opera, siue de exegeticis questionibus consulantur, siue ad stabilienda Ecclesie dogmata adducantur, siue in eis uera morum etatis sue effigies ad uiuum exprimatur, siue temporum ratio, annorumque uices, uirorumque clarissimorum persona de tumulo excitetur in medium rediuiua. Attamen, omissis que ad Cypriani usum exegeticum, dogmaticum, moralem, historicumue attinent, ne longius proemii-fines excedam, nonnichil profuturum pauca de eiusdem usu in re disciplinari, eaque cuncta propemodum e D. Lumperi Historia theologico-critica Patrum  accepta obiter attingere uisum est.

Sanctus episcopus Carthaginensis et martyr Cyprianus omnium sanctorum Patrum primus de disciplina Ecclesie uberrime disseruit; in eius operibus, precipue uero in Epistolis, innumere exstant magni momenti instructiones atque sententie, ex quibus illorum temporum disciplina ecclesiastica, exteriorque Ecclesie status luce meridiana clarius cognoscitur. Agit enim non solum disciplina in genere, sed et in particulari circa sacramenta administranda, peccatores corripiendos et reconciliandos, de disciplina antique Ecclesie quoad penitentiam, de indulgentiarum usu utque abusu, aliisque discipline ecclesiastice punctis.



§ I.---De Disciplina in genere.


II. »In Scripturis sanctis frequenter et ubique disciplina precipitur,« inquit S. Cyprianus in suo tractatu de Habitu uirginum  , »et fundamentum omne religionis ac fidei de obseruatione ac timore profisciscitur.«---Facili negotio dignoscitur, nichil tam necessarium esse precipue in bello persecutionis, quam debitam seueritatem diuini uigoris tenere, quam qui remiserit, inquit Romanus Clerus  ad S. Cyprianum scribens, instabili rerum cursu erret semper necesse est, et huc atque illuc uariis incertis negotiorum tempestatibus dissipetur, et quasi extorto de manibus consiliorum gubernaculo, nauim ecclesiastice salutis illidat in scopulos, ut appareat, non aliter saluti ecclesiastice consuli posse, nisi si qui et contra ipsam faciunt, quasi quidam aduersi fluctus repellantur, et discipline ipsius semper custodita ratio quasi salutare aliquod gubernaculum in tempestate seruetur. Oporteret insuper Ecclesie disciplinam uniformem esse, quantum fieri potest, in precipuis rebus, sicuti in penitentia: quod sane monitum suo clero prebet S. Cyprianus epistola sua trigesima quarta  . Mandat insuper, hanc consilio omnium Episcoporum esse prescribendam, ut ex quibusdam aliis suis Epistolis colligitur  . Hec habet sanctus Cyprianus de disciplina in genere. uideamus modo, que de disciplina in particulari in eius scriptis deprehenduntur.



§ II.---De Disciplina quoad baptismum.

III. Benedictio aque que ad Baptismum inseruire debet.---Primum, quod obseruatione dignum occurrit in uetusto hoc Patre quoad Baptismum est, quod suo euo iam aquam Baptismi benedictione donabat episcopus. »Oportet ergo,« inquit diuus Cyprianus Epistola LXX, que est ad Ianuarium et ceteros episcopos Numidas, »mundari et sanctificari aquam prius a sacerdote, ut possit Baptismo suo peccata hominis, qui baptizatur, abluere  .« Quam disciplinam confirmat ille hoc Ezechielis oraculo: Effundam super uos aquam mundam, et emundabimini ab omnibus inquinamentis uestris, et ab omnibus idolis uestris mundabo uos  .«

Iu. Exorcismi in Baptismo.---Baptismi ceremoniam precedebant exorcismi, prout tradunt patres celeberrimi concilii Carthaginensis, cuius ueluti anima diuus Cyprianus erat et habebatur. Lege que tradunt  Cecilius de Bilta, tom. III, col. 1054; Crescentius de Cirta col. 1058, editionis Oxoniensis; et Lucius de Thebeste, qui omnes de hac praxi testantur. Mos erat pariter exorcismos instituere super eos qui obsessi erant a demoniis, qui adiurati in nomine ueri Dei cedere cogebantur, et de illis corporibus exiere. »Hi tamen adiurati per Deum uerum a nobis,« inquit S. Cyprianus in suo tractatu de uanitate Idolorum  , »statim cedunt, et de obsessis corporibus exire coguntur. uideas illos,« subiungit S. Doctor, »nostra uoce, et operatione maiestatis occulta, flagris cedi, igne torreri; incremento pene propagantis extendi, eiulare, gemere, deprecari; unde ueniant, et quando discedunt, ipsis etiam, qui se colunt audientibus, confiteri; et uel exsiliunt statim, uel euanescunt gradatim, prout fides patientis adiuuat, aut gratia curantis aspirat.« Habebantur igitur duplicis generis exorcismi; hi quidem super eos qui preparabantur Baptismo, illi uero super energumenos. Primi in ecclesia peragebantur, coram fidelibus; reliqui ibidem communiter non peragebantur, quia, ut uidimus, ethnici quandoque ipsi aderant. Exorciste itaque, quoniam sic opus erat, ad illos migrabant qui eorum indigebant ministerio.

u. Signum crucis in fronte eorum qui abluebantur.---Signum crucis in fronte eorum qui tingebantur, erat alia ceremonia adhibita in collatione Baptismi. De hac praxi testimonium perhibet luculentissimum sanctus Cyprianus 1o in suo tractatu de Lapsis: ibi siquidem de illis uerba faciens qui in persecutione confessores exstiterant, ait frontes crucis signo consecratas. »Frons cum signo Dei pura, diaboli coronam ferre non potuit, corone Domini se reseruauit  .« 2o In tractatu de Unitate Ecclesie disserens de Ozia, qui lepre uarietate in fronte maculatus est, tradit hanc esse eam corporis partem, ubi signantur qui Baptismi aqua abluuntur: »Ubi signantur, qui Dominum promerentur  .« 3o In tractatu aduersus Demetrianum apertissime cum Ezechiele  asserit, quod ii soli salui erunt qui renati et signo Christi signati fuerint  .«

uI. Editoris Oxoniensis nota hac super re refellitur.---Obseruauimus iam in superioribus tomis ex nonnullis Patribus, precipue uero ex Tertulliano, signum crucis apud ueteres fideles frequentissimo in usu fuisse. Oxoniensis diui Cypriani editor idipsum fatetur, et tradit in quadam nota in unum ex supra recitatis S. Doctoris testimonium: »Non tantum  , inter Baptismi solemnia, frontibus crucis signum imprimebant Christiani, sed ad omnem progressum  atque promotum, ad omnem aditum et exitum, ad uestitum et calceatum, ad lauacra, ad mensas, ad limina, ad cubilia, ad sedilia, quacumque illos conuersatio exercet, frontem Crucis signaculo terebant.« uerum subdit episcopus iste, qui inter Protestantes haud ultimum locum habet, quod nondum cultus religiosus prestabatur Cruci: »Interim cultus religiosus aberat:« hancque falsitatem ut comprobet, quemdam profert textum Minucii Felicis, in quo Octauius obseruat et asserit Christianos nequaquam adorare Crucem: »Cruces nec colimus.« Quem sane textum suo loco protuli et explicaui, illicque lectorem remitto  . Unum solummodo hic addam, usum uidelicet alicuius rei in quocumque religionis actu signum esse, quo maius non datur aliud religiosi cultus erga rem eamdem. Ast Oxoniensis episcopus, Tertulliani auctoritate coactus, fatetur, Christianos primis Ecclesie seculis id peregisse: Catholici ergo in cultu, quem prestant Cruci, beatorum illorum temporum praxim hodie sequuntur.

uII. Sal in ore eorum qui baptizabantur.---Ceremoniarum Baptismi una pariter est, quod sal ponitur in ore, aut super lingua illius qui baptizatur; dumque id peragit minister hec profert uerba: »Accipe salem sapientie, etc.« Ego autem reor, inquit cl. Bernardus Marechall noster  , hanc praxim designari in celeberrimo concilio Carthaginensi, de quo superius uerba feci; in eo siquidem Lucius de Castrogalba, ut probet schismaticos legitime non baptizare, eos ait non posse dare salem sapientie spiritalis: »Schismaticos non posse condire sapientia spirituali, cum ipsi ab Ecclesia recedentes infatuati . . . facti sint  « Quibus sane uerbis respexisse uidetur tum ceremoniam de qua sermo est, tum hec uerba: »Accipe salem sapientie.«

uIII. Interrogationes in Baptismo.---A neophytis priusquam in aqua immergerentur, inquirebatur inter cetera, num crederent uitam eternam, et remissionem peccatorum per sanctam Ecclesiam. Ipse diuus Cyprianus luculentissimum de hac re testimonium perhibet Epistola LXIX, energicam prefate interrogationis uim adhibens, ut ostendat interrogationem hanc non posse ab illis fieri qui ab Ecclesie communione sunt separati: »Nam cum dicunt« : »Credis remissionem peccatorum et uitam eternam per sanctam Ecclesiam? mentiuntur in interrogatione, quando non habeant Ecclesiam  .« Huius eiusdem consuetudinis alibi meminit hisce uerbis: »Ipsa interrogatio que fit in Baptismo, testis est huius ueritatis : nam, cum dicimus: Credis in uitam eternam,  et remissionem peccatorum nonnisi in Ecclesia dari, apud hereticos autem, ubi Ecclesia non sit, non posse peccata dimitti  ?«

IX. Abrenuntiatio seculo, eiusque deliciis ac pompis.---Illud pariter exigebatur a neophytis, ut abrenuntiarent diabolo, mundo eiusque deliciis ac pompis. Probatur id luculentissime auctoritate diui Cypriani, qui in tractatu de Habitu uirginum, diuitias mundi tam contemnendas esse inquit, quam mundus ipse contemnitur »cuius pompis et deliciis iam tunc renuntiauimus  .« »Seculo« inquit alio loco  »renuntiaueramus, cum baptizati sumus.« Et in tractatu de Lapsis, quosdam Christianos tam peruersos adinuentos fuisse admiratur, qui ausi sint renuntiare Iesu Christo, qui iam diabolo et seculo renuntia uerant. »Stare,« inquit sanctus Doctor  , »illic potuit Dei seruus . . . et renuntiare Christo, qui iam diabolo renuntiauerat et seculo.«

X. Baptismus collatus per immersionem.---In more positum erat primis Ecclesie seculis, ut in aqua ii immergerentur qui baptizabantur, quemadmodum eruitur ex Epistola LXIX diui Cypriani, que est ad Magnum  . Nullibi autem in uetustissimo hoc Patre mentio occurrit trium immersionum, etsi certo certius sit has in usu fuisse, et ante et post illius tempora. Habemus hac super re indubie fidei testimonia, Clementem Alexandrinum  et Tertullianum  . Quinquagesimus Canon Apostolicus mandat deinceps depositionem episcopi, aut presbyteri, qui una adhibita immersione utebantur  . Nunc temporis uero Baptisma confertur infusione.

XI. Baptismus collatus per infusionem aut aspersionem.---Hoc modo alias baptizabantur egroti, quos quidem ideo appellabant clinicos; absque eo quod uel leuissimum oriretur dubium de ualiditate Baptismi tali pacto collati. Diuus Cyprianus de hoc articulo a Magno consultus, respondet eos qui sic baptizantur, Dei gratiam recipere, non secus ac qui in aqua immersi sunt  . Deinde, prolatis nonnullis Scripturarum oraculis, in quibus sermo est de infusione et aspersione aque, concludit aspersionem aque instar salutaris lauacri obtinere: »Unde apparet, aspersionem quoque aque instar salutaris obtinere.« Cuius rei paucis interiectis hanc profert rationem, quod scilicet iterum non baptizabantur, qui ita fuerant baptizati; iterandum siquidem fuisset Baptisma, si dubium aliquod ortum fuisset de illius Baptismi ualiditate. Improbat etiam quod clinicorum  nomine appellentur, ac mandat illos uti ueros Christianos considerandos esse, sicut et ceteros, et in nulla re a ceteris fidelibus censendos esse diuersos. Fatemur nichilominus, Rome a clericatu eos reiectos fuisse, qui baptizati fuerant per infusionem uel per aspersionem; hoc siquidem unum est ex uitiis ordinationis Nouatiani, quod Cornelius Papa adducit in sua Epistola ad Fabium Episcopum Antiochenum  . Concilium pariter Neocesariense  a presbyteratu excludit clinicos, eo quia iuxta mentem huius Concilii eorum fides non esset uoluntaria, sed a mortis metu perficeretur. Ceterum obseruandum est Baptisma per infusionem in solo casu necessitatis fuisse collatum.

XII. Unctiones Baptismi.---Post immersionem baptizatus ungebatur. »Ungi quoque necesse est eum,« inquit episcopus  , »qui baptizatus sit, ut, accepto chrismate, id est unctione, esse unctus Dei, et habere in se gratiam Christi possit.« Consecratio huius chrismatis peragebatur super altare per gratiarum actiones: »Porro autem Eucaristia est, unde baptizati unguntur, oleum in altari sanctificatum  .« Prima huiusce postremi textus uerba nonnichil implicata uidentur. Sentiunt quidem uocabulum hoc Eucaristia sumendum esse in proprio suo sensu, uidelicet pro Sacramento altaris; unde coniiciunt in antiqua Ecclesia cum Baptismo collatam fuisse et Eucaristiam illic  ; alii uero tuentur gratiarum actionem tantummodo illa uoce significari.

XIII. Osculum recens baptizatis datum.---Habemus ex epistola diui Cypriani ad Fidum, Baptismi ministrum consueuisse dare osculum recens baptizato. Contendebat Fidus quod, cum uestigium infantis in primis partus sui diebus constituti mundum non esset, horrere debebat unusquisque eum exosculari, adeoque quod gratia baptismalis eidem conferri non poterat. uerum, respondet sanctus Episcopus, nec aliquis nostrum id debet horrere, quod Deus dignatus est facere: »Quando in osculo infantis unusquisque nostrum pro sua religione ipsas adhuc recentes Dei manus debet cogitare, etc.  .«

XIu. Confirmatio immediate post Baptismum collata.---Plerumque Baptisma sequebatnr proxime Confirmatio. Ex diuo Cypriano id manifesto constat; ait enim, quod in Ecclesia baptizati prepositis offerebantur, qui recipiebant Spiritum sanctum, et per eorum orationem ac manus impositionem perficiebantur.  »Quod nunc quoque apud nos geritur; ut qui in Ecclesia offerantur, et per nostram orationem ac manus impositionem Spiritum sanctum consequantur, et signaculo Dominico consumentur  .«

Xu. Baptizati infantes in natiuitatis exordio.---Morem infantes in natiuitatis exordio baptizandi duplici in loco commemorat diuus Cyprianus, in tractatu scilicet de Lapsis, ubi scribit: »Ac ne quid deesset ad criminis cumulum, infantes quoque parentum manibus uel impositi, uel attracti, amiserunt paruuli quod in primo statim natiuitatis exordio fuerant consecuti.« Et in epistola ad Fidum  , ubi scribit hunc in modum: »Uniuersi iudicauimus, nulli hominum nato misericordiam Dei et gratiam esse denegandam . . . . Esse apud omnes siue infantes, siue maiores natu, unam diuini muneris equalitatem . . . . . Nam Deus, ut personam non accipit, sic nec etatem; cum se omnibus ad celestis gratie consecutionem, equalitate librata, prebeat patrem.



§ III.---Disciplina quoad Eucaristiam.

XuI. Fideles cum Episcopo in unum conueniebant, ut Eucaristiam celebrarent.---Fideles consueuisse in unum cum episcopo conuenire, ut diuina mysteria celebrarent, ex tractatu diui Cypriani de Oratione Dominica eruitur  : »Et quando,« inquit ille, »in unum cum fratribus conuenimus, et sacrificia diuina cum Dei sacerdote celebramus.« Huiusce conuentus locus appellabatur »Dominicum,« uti ex eodem diuo Cypriano erui posse uidetur, qui in tractatu de Opere et Eleemosyna mulieres diuites sic alloquitur  : »Locuples et diues es; et Dominicum celebrare te credis, que corbonam omnino non respicis; que in Dominicum sine sacrificio uenis; que partem de sacrificio, quod pauper obtulit, sumis.«

XuII. Tempus celebrandi sanctum sacrificium.---Diui Cypriani etate Eucaristia celebratur tum matutino, tum uespertino tempore. Probatur id Epistola sexagesima tertia huiusce sancti Doctoris; in ea siquidem contra eos disserens qui nolebant uinum in calice infundere in sacrificiis matutinis, ne fideles post communionem uinum redolentes ab ethnicis dignoscerentur; hec habet  : »An illa aliquis sibi contemplatione blanditur, quod, etsi mane aqua sola offerri uidetur, tamen cum ad cenandum uenimus, mixtum calicem offerimus? . . . « Nihilominus ea est Cypriani mens, quod matutino potius, quam uespertino tempore sacrificium celebretur. Ad illud uero quod aliqui obiiciebant, Dominum scilicet non mane, sed post cenam mixtum calicem obtulisse; hec reponit sanctus Episcopus: Christum offerre oportebat circa uesperam diei, ut hora ipsa sacrificii ostenderet  occasum, et uesperam mundi: »Nos autem Resurrectionem Domini mane celebramus.«

XuII. Quotidie offerebatur, et fideles Eucaristiam sumebant.---Quotidie sanctum offerebatur sacrificium. »Qui sacrificia quotidie celebramus,« inquit S. Cyprianus Epistola ad Cornelium papam  . Fideles quotidie Eucaristiam sumebant, nisi grauis aliqua culpa intercessisset  : »Hunc autem panem nobis quotidie postulamus, ne qui . . . Eucaristiam quotidie ad cibum salutis accipimus, intercedente aliquo grauiore delicto . . . , a Christi corpore separemur.« Quotidie calicem sanguinis Christi bibebant, »considerantes,« uerba sunt eiusdem sancti Doctoris  , »idcirco se quotidie calicem sanguinis Christi bibere, ut possint et ipsi propter Christum sanguinem fundere.«

XuIII. Sepe sub sola specie panis Eucaristia dabatur.---Etsi ex dictis et innumeris aliis uetustissimis monumentis, inferri iure possit fideles sub bina specie communionem sumere consueuisse, certum nichilominus est ex diuo Cypriano, fideles quandoque sub sola specie panis Eucaristia refectos fuisse.

Tribus uicibus meminit sanctus Cyprianus Eucaristie duplici sub specie fidelibus administrate; nimirum in Epistola LIu, ad Cornelium papam, ubi scribit  : »At uero nunc non infirmis, sed fortibus pax necessaria est, nec morientibus, sed uiuentibus, communicatio a nobis danda est; ut quos excitamus et hortamur ad prelium, non inermes et nudos relinquamus, sed protectione sanguinis et corporis Christi muniamus; et cum ad hoc fiat Eucaristia, ut possit accipientibus esse tutela. Dein in tractatu de Lapsis duobus in locis, et quidem statim ab initio ait  : »Sanctificata ora celestibus cibis post corpus et sanguinem Domini profana contagia et idolorum reliquias respuerunt.« Postea circa medium laudati tractatus scribit  : »Tumens animus et superbus, nec quia uictus est, fractus est. Iacens stantibus et integris uulneratus minatur; et quod non statim Domini corpus inquinatis manibus accipiat, aut ore polluto Domini sanguinem bibat, sacerdotibus sacrilegus irascitur.« In eodem tractatu de Lapsis plura exempla adducit, ex quibus luce meridiana clarius patescit communionem seu Eucaristiam una sub specie, modo sub uini, modo sub panis specie administratam fuisse: Et quidem sub una uini specie palam fit ex historia, quam sanctus Cyprianus libro de Lapsis., t. Iu, c. 484, C, sq. refert: Exemplum Eucaristie sub sola panis specie sepius administrate narrat sanctus Cyprianus in eod. libro, tom. Iu, c. 486 B »Cum mulier quedam arcam suam, in qua Domini sanctum fuit, manibus tentasset aperire,  igne inde surgente deterrita est, ne auderet attingere.« Agitur sane hic de muliere que Eucaristiam sumere uolebat, iuxta praxim fidelium illius eui, qui corpus Domini in proprias edes deferebant, ut propriis manibus sacro illo pane uescerentur: atqui solam panis speciem secum deferre poterant: ergo solam panis speciem in priuatis communionibus sumebant. Hinc nonnisi per summam iniuriam nonnulli decursu temporis exprobrarunt Ecclesie tamquam nulla penitentia luendum crimen, quod in fidelium communione calicem sustulerit. Iisdem momentis quibus calicem sustulit primis seculis in priuatis communionibus, idipsum prestitit procedentibus seculis in omnibus in genere communionibus. Si uini species essentialis fuisset Eucaristie sumptioni, quemadmodum opinabantur Hussite, et alii inter sectarios sane Ecclesia num quam permisisset abstinentiam a calice, nec in ipsis priuatis communionibus.

XIX. Fideles accipiebant corpus Christi in manibus, domumque deferebant.---Olim Eucaristiam accipiebant fideles in manibus, ut eruitur ex epistola diui Cypriani ad Thibaritanos, ut dextera, que Domini corpus accepit, respuat funesta sacrificia. »Armemus, inquit  , et dexteram gladio spiritali, ut sacrificia fortiter respuat . . . que Domini corpus accepit.« »Sacrilegus irascitur,« inquit sanctus Doctor  alio in loco, »quod non statim Domini corpus inquinatis manibus accipiat.« Narrat ibidem quod, cum quidam maculatus, sacrificio a sacerdote celebrato partem cum ceteris ausus esset accipere, »sanctum Domini edere et contrectare non potuit  .« Tandem in tractatu de Bono Patientie ait  : »Nec post gustatam Eucaristiam, manus gladio et cruore maculetur.« Docet insuper sanctus Cyprianus Eucaristiam »cum timore et honore« manibus accipiendam esse  . Ex eodem sancto Doctore discimus sua etate in more fuisse ut Eucaristie participes, accepta consecrati panis portione,  non solum inter sacrorum solemnia comederent; sed aliquid reseruarent, domumque deferrent, ibique uel ante cibum, uel in periculis, aut rerum agendarum auspiciis, sumerent; quemadmodum cum eulogiis deinceps factum. Duplici ex loco id eruimus; nam in libro de Spectaculis scribit  : »Qui festinans ad spectaculum, et adhuc gerens secum, ut assolet, Eucaristiam.« Et libro de Lapsis: »Cum quedam mulier arcam suam, in qua Domini sanctum fuit, manibus indignis tentasset aperire, igne inde surgente deterrita est, ne auderet attingere.« Id iam Tertullianus ostendit libro II ad Uxorem, cap. 5: »Non sciet maritus, quid secreto ante omnem cibum gustes? Et si sciuerit panem, non illum credit esse qui dicitur.« Et de Oratione, cap. 14: »Accepto corpore Domini et reseruato, utrumque saluum est, et participatio sacrificii et executio officii.« Mos hic uidetur perdurasse usque ad concilium Cesar-Augustanum sub Damaso.

XX. Eucaristia illis denegabatur qui solum modo morte appropinquante, penitentiam agebant.---uidemus iam in superiori tomo  uoluisse diuum Cyprianum, ut in uite discrimine ii reconciliarentur qui, persecutionis tempore cum lapsi essent, impositam penitentiam nondum absoluerunt. uerum, etsi tanta indulgentia uteretur sanctus Episcopus erga fideles qui adhuc incolumes suorum delictorum penitentiam inceperant; magno tamen rigore utebatur erga eos qui mortis tempore solummodo aliqua conuersionis signa dabant, postquam per propriam superbiam et obdurationem thesaurizauerant sibi penas ac supplicia in die iudicii. »Et idcirco, inquit S. Cyprianus  , penitentiam non agentes, nec dolorem delictorum suorum toto corde et manifesta lamentationis sue professione testantes, prohibendos omnino censuimus a spe communicationis et pacis, si in infirmitate atque in periculo ceperint deprecari; quia rogare illos non delicti penitentia, sed mortis urgentis admonitio compellit; nec dignus est in morte accipere solatium, qui se non cogitauit esse moriturum.«

XXI. Eucaristia infantibus et martyribus administrata, etc.---Pueris olim Eucaristiam non secus ac adultis administratam fuisse ex supra iam allatis diui Cypriani locis constat. Martyres protectione corporis et sanguinis Domini muniendos censuit S. Cyprianus  . Inde coniicere licet quod eo tempore sumptio sacre Eucaristie, que uiaticum etiam dicebatur, in mortis articulo uelut necessaria fidelibus existimabatur.

XXII. Prefatio et preces Misse.---Diui Cypriani etate solebant episcopi in celebratione sancti sacrificii premissa prefatione parare mentes fidelium, ut sursum corda haberent ad Dominum. »Ideo sacerdos ante orationem,« inquit S. Cyprianus in tractatu de Oratione Dominica  , »prefatione, premissa, parat  fratrum mentes dicendo, Sursum corda; ut dum respondet plebs, Habemus ad Dominum, etc.,« falsum igitur apprime est, in primitiua Ecclesia liturgiam Scripturarum uerba solummodo comprehendisse, cum constet ex recitatis S. Cypriani uerbis, preces etiam fusas esse »ante Orationem,« et premissa prefatione ad has preces fidelium mentes parari consueuisse: que quidem prefatio eadem intentione premittebatur, qua hodie apud nos premittitur, ut scilicet »admoneantur fideles, nichil aliud se, quam Dominum cogitare debere.«

XXIII. In Misse sacrificio offerebantur nomina fidelium.---In Misse sacrificio nominatim allegabantur certi fideles Deo per sacerdotes, quemadmodum hodie adhuc moris est in Canone, ubi »in Memento, Domine, famulorum famularumque tuarum« mentio certarum personarum nominatim fit. Duabus ex Epistolis S. Cypriani id manifesto constat. In quarum prima, que est ad clerum suum  , dolet, quod eorum nomina offerantur qui in persecutione lapsi erant, offerantur, inquam, offerantur penitentia acta, nondum exomologesi facta, nondum manu eis ab episcopo et clero imposita: »offertur,« inquit sanctus Doctor, »nomen eorum.« In altera ad Numidas Episcopos data scribit  : »Subdidi nomina singulorum, ut fratres scilicet nostros ac sorores, qui ad hoc opus  tam necessarium operati sunt, in mente habeatis in orationibus, in sacrificiis, et precibus, subdidi nomina singulorum.« In que uerba doctissimus Rigaltius hec annotat: »Non frustra, non superuacue: nam in sacrificiis orationum offerebantur nomina eorum qui ad hoc opus tam necessarium prompte ac libenter operati erant.« A priuilegio hoc excludi, pene grauissime loco habitum, quemadmodum constat ex Epistola ad Furnitanos  .

XXIu. Sacrosanctum sacrificium in carceribus offerebatur; parumque aque infundebatur in calice.---Sacrosanctum sacrificium in carceribus peractum fuisse tunc temporis discimus ex Epistola quadam S. Cypriani, in qua ad suum clerum, furente persecutione, scribens ait  : »Consulite ergo et prouidete ut presbyteri quoque qui illic  apud confessores offerunt, singuli cum singulis diaconis per uices alternent;« ne scilicet facile dignoscantur. Perdoctus Bernardus Marechall  existimat hoc in S. Cypriani loco aduersus recentiores sectarios, qui priuatas Missas damnant, priuate Misse exemplum reperire; sed uidetur mihi doctissimus uir haud satis exactam de Missa priuata ideam sibi efformasse. Missa enim priuata illa dumtaxat dicitur, ubi solus sacerdos Eucaristiam sumit, nullus ex adstantibus  uero communicat. Parum aque uino admixtum fuisse in sacrificio alibi iam annotauimus  .



§ Iu.---Disciplina quoad penitentiam.

XXu. Sequenti tomo, duce doctissimo Marano, ostendemus ex S. Cypriani testimoniis Penitentiam inter sacramenta relatam fuisse, et quam necessarium idem sanctus Doctor hoc sacramentum fidelibus iudicauerit, quamque sancte administrari uoluerit. Ibidem etiam discussimus primo, num in Africa ante sanctum hunc Episcopum grauissimis criminibus negata fuerit communio post penitentiam; dein, utrum noua sub eodem S. Doctore inducta sit disciplina, ac pristina seueritas in solos apostatas et desertores retenta; tertio, num S. Cyprianus lapsis in decursu penitentie morientibus pacem negauerit, his tantum exceptis qui libellos a martyribus acceperant. Tandem inuestigauimus, utrum concilium Carthaginense penitentiam sacrificatis per totum uite tempus imposuerit.

XXuI. Que peccata penitentie canonice subiecta. Num etiam secretiora peccata.---uerum supersunt adhuc alie circa penitentie disciplinam enodande questiones. Atque in primis inquirendum quenam peccata penitentie canonice subiecta fuerint tempore S. Cypriani? Testatur S. Cyprianus suis in Epistolis  , preter idololatriam et apostasiam a fide, alia esse crimina non adeo grauissima, que canonice penitentie subdebantur. Sic imponebatur canonica penitentia hereticis et schismaticis, quando ad Ecclesiam reuertebantur. Eamdem penitentiam subire debebant peccatores diui Cypriani etate ob secretiora quoque crimina, eorumque confessio publica erat, modo graue aliquod infortunium pro penitentium uita non fuisset ex ea secuturum; hac de re uberrime disserit S. Cyprianus in tractatu de Lapsis, in quo narrat prodigiose mulctata fuisse quedam crimina occulta, que confessi non fuerant peccatores, nec canonicam penitentiam pro iis egerant  . Confitebantur pariter fideles peccata solius cogitationis, et penitentiam pro illis agebant.

XXuII. Ordo penitentie canonice.---Ordo autem qui in canonica penitentia in genere seruabatur, hic erat. Quoddam temporis spatium pro hac penitentia constitutum erat, quam comitabantur exomologeses, seu confessiones, et examina, et per impositionem manuum episcopi et cleri finem habebat  . Primo loco penitens confitebatur propria crimina, ut ab eo penitentiam reciperet qui illam confessionem audiebat: cuius quidem confessionis indubia uestigia deprehenduntur in tractatu de Lapsis, in eo scilicet loco  in quo tradit sanctus Doctor consueuisse fideles  confiteri uel simplicem cogitationem immolandi idolis, et pro hac penitentiam egisse: quibus uerbis perspicuum fit ibidem sermonem esse de confessione, que precedebat Penitentiam. Hac confessione peracta, satagebat penitens Deo satisfacere per laboriosa opera; et hoc peragebatur per totum illud tempus, quod ab episcopo prescriptum fuerat; modo nulla superuenisset grauissima causa, ob quam aliqua penitentie pars remitteretur. Penitentia seu satisfactione completa, episcopo se iterum sistebat, cui proprium crimen etiam confitebatur ante clerum. Illius dispositiones ad examen deinde reuocabantur: que si eius nature uidebantur, que reconciliationis gratiam mererentur, tunc episcopus manus super eum una cum toto clero imponebat, eique absolutionem impertiebatur; qua elargita, sacrorum mysteriorum particeps erat. Animaduertendum insuper est quoad impositionem manuum episcopi, hanc locum habuisse tum initio penitentie, tum penitentia iam absoluta; initio quidem, ut peccatores penitentibus accenserentur; post peractam uero penitentiam, ut donarentur reconciliatione. Dum canonice penitentie stadium percurrerent fideles, manus pariter iis imponebantur: sed hec impositio erat quedam species exorcismorum. Diuus Cyprianus hasce tres manuum impositiones memorat; saltem primam ac secundam; quoniam aliquando hec profert uerba, »manus imponere,« ut initium penitentie designet, quandoque uero ut indigitet absolutionem.

XXuIII. Penitentia imposita, seruata cum delictis proportione.---Penitentia seu satisfactio imponebatur habita proportione cum patratis et confessis criminibus. Maior erat pro iis peccatis que directe in Deum commissa fuerant; minor uero pro illis que, in proximum commissa, Deum indirecte solummodo respiciebant. Hinc idololatre seueriorem penitentiam peragere debebant quam adulteri: immo aliqua erat distinctio inter peccata eiusdem nature. Ille, exempli causa, qui sese ultro obtulerat immolaturus idolis, maiori ac rigidiori plectebatur penitentia pre illo, qui nonnisi post diuturnam pugnam immolauerat. Maior erat animaduersio in eum qui idololatrie crimine se maculauerat cum suis omnibus; minor autem in eum qui periculo semetipsum exposuerat, ut ceteros liberaret  . Alii reconciliationis gratiam obtinebant post breuissimum penitentie tempus, puta post quatuor uel quinque annos; alii uero non donabantur absolutione, nisi in mortis articulo, si excipias casum grauissimi morbi uel persecutionis recens exorte, quemadmodum alibi  diximus. Ad eos quos attinet, qui reipsa non sacrificauerant, quique libellatici appellabantur, quia ethnicis magistratibus dederant libellos, quibus fatebantur se idolis immolasse, etsi de facto non immolassent, ut publici sacrificii infamiam uitarent,  horum penitentia minor erat  . Et S. Cyprianus uno elapso anno reconciliationem illis concedebat qui immediate post lapsum penitentiam amplexi fuerant  .

XXIX. Episcopi aliique ministri canonice penitentie subiecti. Episcopis ceterisque Ecclesie ministris, siue idolis immolassent, siue libellatici essent, canonica eque ac aliis imponebatur penitentia: uerum a sacerdotio, omnibusque ecclesiasticis muneribus excludebantur, nec reconciliari poterant, nisi post plenam absolutamque penitentiam. Patet hoc ex Epistola S. Cypriani ad Fidum, in qua conqueritur de prepropera festinatione in concedenda reconciliatione uictori, quondam presbytero, et quidem antequam plenam egisset penitentiam, et nulla urgente necessitate: »Legimus litteras tuas, frater carissime,« inquit sanctus Doctor  , »quibus significasti de uictore quodam presbytero, et antequam penitentiam plenam egisset . . . . . temere Therapius collega noster . . . Et prepropera festinatione pacem dederit . . . nulla infirmitate urgente ac necessitate cogente.« uidebimus in sequentibus seculis, Ecclesie ministris publicam penitentiam non amplius impositam fuisse, sed tantummodo depositos, et ad laicorum communionem redactos fuisse. uerum diui Cypriani etate, nemo hanc penitentiam poterat euadere, nec ipsi episcopi, uti uidere est in Epistola alia eiusdem sancti Doctoris ad clerum et plebes in Hispania consistentes: ibi siquidem narrat quod quidam Basilides episcopus, cum confessus fuisset se blasphemasse in Deum, episcopatum sponte deposuit, et ad agendam penitentiam conuersus est, satis gratulans si sibi uel laico communicare contingeret  .

XXX. Libelli martyrum circa reconciliationem penitentium.---Qui idolis immolauerant, doli plenam excogitauerunt artem, qua infirmari notabiliter poterat ecclesiastica disciplina de penitentia. Extorquebant a martyribus et confessoribus libellos, ut ipsi reconciliatione donarentur, et tempus penitentie contraheretur  . uerum, ut abusui quem creare poterant huiusmodi libelli, iretur obuiam, mos erat ut qui libellos obtinuerant, episcopo se sisterent, ut examinaret tum petitiones, tum desideria eorum qui libellos dederant  . Instituebatur hoc examen coram populo, uti eruitur ex epistola Cypriani ad plebem Carthaginensem data  ; et prefati libelli iis solum modo proficiebant, qui maximam penitentie partem iam  impleuerant: »Quorum penitentiam satisfactioni proximam conspicitis,« inquit S. Doctor in Epistola quadam ad Martyres et Confessores  , in qua eos monet ne indiscriminatim omnibus petentibus libellos concedant, sed attente considerent peractam iam penitentiam, et singulas ponderent circumstantias.

Moderatus adeo erat et prudens diuus Cyprianus quoad has indulgentias, ut nichil quoad eas ex seipso statuere uellet, sed tantum de consilio ceterorum episcoporum. »Hoc uerecundie nostre conuenit,« inquit ille in Epistola ad clerum suum de his qui ad pacem festinant  , »ut prepositi cum clero conuenientes, presente etiam stantium plebe . . . disponere omnia consilii communis religione possimus.« Et in alia ad eumdem clerum Epistola inquit  : »Legi uniuersorum confessorum litteras, quas uoluerunt per me collegis omnibus innotescere;« et paucis interiectis sic prosequitur: »Que res, cum omnium nostrum consilium et sententiam exspectet, preiudicare ego, et soli mihi rem communem uindicare non audeo.« Ex quibus constat, quam ideam tunc temporis haberent fideles de disciplina quoad penitentiam, et quantum solliciti essent, ne uel minima eiusdem pars infirmaretur. »Quid enim magis aut in pace tam aptum,« inquiebat clerus Romanus ad diuum Cyprianum scribens  , »aut in bello persecutionis tam necessarium, quam debitam seueritatem diuini rigoris tenere; quam qui remiserit, instabili rerum cursu erret semper necesse est, et huc atque illuc uariis et incertis negotiorum tempestatibus dissipetur, et quasi extorto de manibus consiliorum gubernaculo, nauim ecclesiastice salutis illidat in scopulos; ut appareat, non aliter saluti ecclesiastice consuli posse, nisi discipline ipsius semper custodita ratio quasi salutare aliquod gubernaculum in tempestate seruetur.«

XXXI. De Indulgentiis.---Cum libelli martyrum quedam species indulgentiarum sint (erant enim littere ad martyribus date, quibus rogabant episcopos a penitentibus quibusdam, quos nominabant, condonari, aut abbreuiari tempus penitentie  : ex his facile eruitur quid S. Cyprianus de indulgentiis senserit. In primis sic de libellis martyrum loquitur sanctus Doctor tum in Epistola ad clerum Rome consistentem, de multis confessoribus, et de Luciani inuerecundia et Celerini confessoris modestia, ordine XXII , tum et in pluribus aliis in eamdem sententiam scriptis, ut minime neget eorum meritis lapsos adiuuari posse. Nam in Epistola duodecima  edicit, »Ut qui libellos a martyribus acceperunt,  et prerogatiua eorum apud Deum adiuuari possunt, si incommodo aliquo et infirmitatis periculo occupati fuerint, non exspectata ipsius presentia apud presbyterum quemcumque presentem, uel si presbyter repertus non fuerit, et urgere exitus ceperit, apud diaconum quoque exomologesin delicti sui facere possint, etc.« Credebat ergo Cyprianus martyrum prerogatiua, uel, ut ait in Epistola decima tertia, c. 260 C, »auxilio eorum adiuuari apud Dominum in delictis suis posse.« Sic etiam in libro de Lapsis  fatetur martyrum mandatis aliquid concedi posse, »si iusta, si licita, si non contra ipsum Dominum a Dei sacerdote facienda, si obtemperantis facilis et prona consensio, si petentis fuerit religiosa moderatio.« Quare non ipsam consuetudinem, que dudum in Ecclesia uigebat, sed abusum uituperat, et nimiam nonnullorum confessorum, in primis Luciani licentiam, qui libellos in hanc sententiam scriptos dabant : »communicet ille cum suis;« nec obseruabant quod Cyprianus preceperat in Epistola decima , »ut diligenter inspicerent et actum et opera et merita singulorum, ipsorum quoque delictorum genera et qualitates; et quos ipsi nouerant, quorum penitentiam satisfactioni proximam conspiciebant, eos nominatim libellis designarent.« Duo autem adhuc obseruanda sunt: 1o Confessores non dedisse pacem, sed petiisse, ut daretur; 2o ne illud quidem ausos fuisse postulare, ut ante reditum Cypriani pax lapsis daretur, sed hac in re morem episcopo suo gessisse. Quare non eorum auctoritate quinque presbyteri, sed sua improbitate adducti sunt, ut ante reditum Episcopi, ac eo prorsus inconsulto lapsos ad communionem admitterent.

XXXII. Indulgentias in praxi primorum Ecclesie seculorum fundari, testantur non pauce S. Cypriani Epistole. Sic Epistola XuII, uidens S. Cyprianus facultatem redeundi Carthaginem nondum se habere, et iam estatem cepisse, quod tempus infirmitatibus assiduis et grauibus infestatur, mandat presbyteris, et in casu necessitatis diaconis ecclesie sue, ut aliqua »indulgentia« utantur erga lapsos, si quando in uite discrimine sint constituti: »Ut qui libellos a martyribus acceperunt« inquit sanctus Doctor  »et prerogatiua eorum, apud Deum adiuuari possunt, si incommodo aliquo, et infirmitatis periculo occupati fuerint, non exspectata presentia nostra apud presbyterum quemcumque presentem, uel si presbyter repertus non fuerit, et urgere exitus ceperit, apud diaconum quoque exomologesim facere delicti sui possint; ut, manu eis in penitentiam imposita, ueniant ad Dominum cum pace, quam dari martyres litteris ad nos factis desiderauerunt.« Idipsum repetit Epistola XIII: »Quoniam tamen,« inquit ille alloquens Clerum suum  , »significastis quosdam immoderatos  esse, et communicationem accipiendam festinanter urgere, et desiderastis in hac re formam a me uobis dari, satis plene scripsisse me ad hanc rem proximis litteris ad uos factis credo, ut qui libellum a martyribus acceperunt. . . si premi infirmitate aliqua, et periculo ceperint, exomologesi facta, et manu eis a uobis imposita in penitentiam, cum pace a martyribus sibi promissa ad Dominum remittantur.«



§ u. Disciplina quoad Ordinem.

XXXIII. Etsi a Summo Pontifice, qui caput est ecclesiastici ordinis totiusque Ecclesie, initium habere necesse foret, cum permulta precedentibus articulis de eodem argumento habuimus, multoque plura in dissertationibus ad huius tomi calcem appositis addenda sint, nemo nobis succensebit, dum ad hec lectorem remittimus, absque mora de ceteris ordinibus Cyprianica adducturi.

Electio episcoporum.---Quod attinet ad episcopos ceteros, eorum electio peragebatur ab episcopis eiusdem prouincie coram clero et populo, suum et ipsis suffragium ferentibus. Qui hoc regulari modo electus fuerat episcopus deponi non poterat, ut eligeretur alter, nisi patrato ab ipso aliquo grauissimo crimine. Hanc discipline partem mirifice probat superius memorata Epistola, in qua, de ordinatione Sabini in locum Basilidis sermonem habens diuus Cyprianus, hanc factam dicit »de uniuerse fraternitatis suffragio, et de episcoporum, qui in presentia conuenerant. . . iudicio  .« Contendit sanctus Doctor electionem episcoporum laudato modo factam procedere »a diuina Traditione,« in latiori scilicet sensu sumpta, »et Apostolica obseruatione;« et ideo coram populo hanc electionem fieri dicit sanctus Episcopus, quia plebs singulorum uitam plenissime nouit, et uniuscuiusque actum de eius conuersatione perspexit. Eligendos autem non esse alios, quam qui immaculati et integri sancte et digne sacrificia Deo offerentes, audiri in precibus possint, quas faciunt pro plebis Dominice incolumitate. Electionis episcopalis formam nobis exhibet Cyprianus in Epistola ad Antonianum  .

XXXIu. Unus tantum episcopus in una ecclesia esse debebat.---Duo episcopi uni eidemque ecclesie eodem tempore preesse non poterant. Habemus id expresse in Epistola S. Cornelii pape ad S. Cyprianum de confessoribus ad unitatem reuersis, qui declarant  : »unum episcopum in catholica Ecclesia esse debere« hoc est, in unaquaque ecclesia. Euincitur idipsum pariter ex Epistola S. Cypriani ad  Antonianum, in qua definiens S. Doctor electionem Cornelii esse legitimam, subdit  : »Quisquis iam Episcopus  fieri uoluerit, foris fiat necesse est:« et ille, qui creatus est post electionem primi, »non iam secundus ille sed nullus est.« Hanc episcopi unitatem urget insuper S. Cyprianus in sua Epistola ad Florentium Puppianum  .

XXXu. Episcopi proprias regebant ecclesias, cum consensu ac consilio suorum metropolitanorum, cleri et populi.---Episcopi communicabant negotia suarum ecclesiarum non solum cum suo metropolitano, uti eruitur ex pluribus Epistolis S. Cypriani, et precipue ex quinquagesima tertia, sed etiam cum clero ac populo; hinc cum consensu metropolitanorum, cleri ac populi suas regebant ecclesias; ab illisque consilium petebant etiam pro Ordinatione ministrorum inferiorum. Sanctus Cyprianus, nichil obstante singulari suo merito, ac suprema dignitate qua fulgebat in ecclesia Carthaginensi, protestatur et dicit in quadam ad suum clerum Epistola, statuisse se a primordio episcopatus sui, nichil sua sententia priuatim gerere, et sine consilio ac consensu cleri et plebis. Monet idem sanctus Doctor clerum ac plebem suam de Ordinatione subdiaconorum, ceterorumque inferiorum ministrorum, et consilium cleri ac plebis hac super re petit. Non ille igitur erat S. Cyprianus, qui dure nimis regeret ecclesiam suam, et ex summa eius humilitate edocemur, litteraliter et rigorose nimis non esse accipienda que scribit idem sanctus Doctor alio loco, episcopum scilicet a nemine pendere, ipsi concessam esse libertatem, et rationem actus sui soli Domino esse redditurum.

XXXuI. Episcoporum concilium quotannis celebratum ad negotia Ecclesie disponenda.---In Africana ecclesia episcopi simul conueniebant ad grauiora Ecclesie negotia disponenda, ut docet S. Cyprianus in quadam epistola ad suum clerum, que est trigesima secunda editionis Oxoniensis et Pamelii  . Hi uero conuentus seu hec concilia quotannis circa festa Paschalia celebrari consueuerant: »Persecutionis istius nouissima hec est, et extrema tentatio,« inquit Cyprianus, »que et ipsa cito Domino protegente transibit, ut representer uobis post Pasche diem cum collegis meis, quibus presentibus secundum arbitrium quoque uestrum, et omnium nostrum commune consilium, sicut semel placuit, ea que agenda sunt, disponere pariter et limare poterimus  . Quoniam scripsistis,« inquit idem S. Doctor  , »ut cum pluribus collegis de hoc ipso plenissime tractem, et res tanta exigit maius et impensius de multorum collatione consilium, et nunc omnes fere inter Pasche prima solemnia apud se cum fratribus demorantur; quando solemnitati celebrande apud suos satisfecerint et ad me uenire ceperint, tractabo cum singulis plenius, ut de eo quod consuluistis, figatur  apud nos, et rescribatur uobis firma sententia, multorum sacerdotum consilio ponderata.«

XXXuII. Episcopi in rebus maioris momenti ab aliis episcopis suas decisiones mittebant, precipue ad Romanum Episcopum.---In rebus maioris momenti Episcopi etiam in concilio congregati ad alios episcopos suas decisiones mittebant, prestolaturi ab iis tum consilium, tum consensum eorumdem, ad sacerdotalem auctoritatem, et ad Ecclesie catholice unitatem pariter ac dignitatem partim manifestandam, partim consecrandam. A Romano episcopo autem Africani precipue petebant consilium et consensum; constat hoc ex Epistola LXXII S. Cypriani ad S. Stephanum, in qua hec occurrunt  : »Ad quedam disponenda, et consilii communis examinationem limanda, necesse habuimus, frater carissime, conuenientibus in unum pluribus sacerdotibus, cogere et celebrare concilium, in quo multa quidem prolata atque transacta sunt: sed de eo uel maxime tibi scribendum, et cum tua grauitate ac sapientia conferendum fuit, quod magis pertineat, et ad sacerdotalem auctoritatem, et ad Ecclesie catholice unitatem pariter et dignitatem, de diuine dispositionis ordinatione uenientem, eos qui sint foris extra Ecclesiam tincti, et apud hereticos et schismaticos profane aque labe maculati, quando ad nos, atque ad Ecclesiam, que una est, uenerint, baptizari oportere; eo quod parum sit eis manum imponere ad excipiendum Spiritum sanctum, nisi accipiant et Ecclesie Baptismum . . . Hec ad conscientiam tuam, frater carissime, et pro honore communi, et pro simplici dilectione pertulimus, credentes etiam tibi pro religionis tue et fidei ueritate placere, que et religiosa pariter et uera sunt.« Colligunt inde quidam, iam euo Cypriani in usu fuisse, ut episcopi in synodis congregati confirmationem suorum decretorum, que in conciliis fuerant firmata, a Romano Pontifice petierint.

XXXuIII. Nullus episcopus, nisi grauissimis de causis rescindere poterat que ab alio episcopo acta erant.---Nec ipsi metropolitano permissum erat, absque grauissimis causis, rescindere que ab aliquo alio episcopo acta erant. Hac de causa S. Cyprianus obiurgat Therapium, ut constat ex eius Epistola LIX . Alibi  obseruat S. Cyprianus »esse non posse« inter episcopos »sensum diuersum, in quibus unus est Spiritus, et ideo manifestum est eum Spiritus sancti ueritatem cum ceteris non tenere, quem uidemus diuersa sentire.« Et tamen postea diuersus inter Cyprianum et Stephanum sensus fuit in causa Baptismi hereticorum: sed hec facile reconciliantur, si dicamus laudatam S. Cypriani sententiam interpretandam esse de rebus fidei, uti contextus docet, non uero de rebus discipline.

XXXIX. Episcopi litteras ad se inuicem mittebant.---Consueuerant episcopi sibi inuicem scribere in signum  mutue communionis; et ideo, eum nouus crearetur episcopus, ceteri de eius fide ac pietate instrui curabant. Prima huiusce discipline pars eruitur ex epistola LXuII Cypriani ad Stephanum, in qua , hec habentur: »Significa nobis plane quis in locum Marciani Arelate fuerit substitutus, ut sciamus ad quem fratres nostros dirigere et cui scribere debeamus.« Secunda uero ex altera eiusdem sancti Doctoris epistola ad S. Cornelium papam, que in hac editione est numero quinquagesima quinta .

Has uero epistolas mittebant per clericos, ut constat ex Epistola XXIu, ubi  hec occurrunt: »Et quoniam oportuit me per clericos scribere, scio autem nostros plurimos absentes esse, paucos qui illic sunt uix ad ministerium quotidiani operis sufficere, necesse fuit nouos aliquos constituere qui mitterentur.« Et ex altera ad Successum, que est numero LXXXII, in qua  hec scribit Successo: »Ut non uobis in continenti scriberem, frater carissime, illa res fecit, quod uniuersi clerici sub ictu agonis constituti recedere isthinc omnino non poterant.«

XL. Clerus regebat ecclesiam absente episcopo.---Absente episcopo, non aliquis alienigena episcopus, sed clerus regebat ecclesiam. Patet hoc ex epistola XXXIu Cypriani ad presbyteros et diaconos Carthaginenses. In ea siquidem legimus quod Gaium Diddensem communione sua remouerit clerus Carthaginensis  . Dein scimus quod, defuncto Fabiano, clerus Romanus illam ecclesiam, uacante sede, direxerit  .

Nihil poterant episcopi in diecesibus ceterorum episcoporum absque diecesani permissione; luculentissime id euincitur tum ex Epistola ad Chaldonium et Herculanum, quos utpote episcopos tamquam suos uicarios Carthaginem miserat S. Cyprianus, quibus etiam adiunxerat Rogatianum et Numidicum presbyteros, qui indigentibus pecuniam preberent, eosque examinarent qui ad munera ecclesiastica essent promouendi  ; tum ex Epistola Lu , in qua disertis uerbis profitetur »quod singulis pastoribus portio gregis sit adscripta, quam regat unusquisque et gubernet, rationem sui actus Domino redditurus.« Hinc etiam alibi docet ceteros episcopos non nisi in casu necessitatis, quando proprius episcopus heresim aut schisma facit, sese regimini alterius diecesis immiscere debere  . Hac etiam in re summa moderatione ac prudentia utebatur S. Cyprianus, uti ex quibusdam ipsius Epistolis colligitur  .

 XLI. Honor episcopis extraneis delatus.---Permittit nichilominus sanctus Doctor et Episcopus suo clero communicare episcopis alienigenis, si forte aliqui ibidem existant, epistolas quas ad illum miserit. »Sed et si qui« inquit sanctus Cyprianus  , »de peregrinis episcopis college mei . . . presentes fuerint uel superuenerint, hec omnia de uobis audiant. Et si exempla epistolarum transcribere, et ad suos transferre uoluerint, facultatem transcriptionis accipiant.«

XLII. Casus episcopo reseruati.---Tandem quidam casus episcopo erant reseruati ut nullo negotio coniicimus ex Epistola XuIII sancti Cypriani, nec non ex aliis locis eiusdem operum, in quibus facultatem tribuit suis presbyteris absoluendi quedam peccata se absente, posito tamen casu necessitatis. Ita quidem arbitratur Cl. Bernardus Marechal  . Sed ego hucusque in operibus diui Cypriani nullum omnino uestigium reseruationis quorumdam casuum siue peccatorum deprehendere potui; neque intelligo quomodo idipsum ex Epistola XLII, t. Iu, c. 255, colligi queat.

XLIII. Quales esse oporteat episcopos iuxta Cyprianum.---Tradit S. Cyprianus episcopum oportere esse docilem et mitem; docibilis autem ille est qui est ad discendi patientiam lenis et mitis. Oportet enim episcopum, prosequitur S. Doctor, non tantum docere, sed et discere, quia et ille melius docet, qui quotidie crescit et proficit discendo meliora  . Nihil episcopum tenere debet  . Quinimmo debet tamquam uictima, que fraternitati prebet exemplum et uirtutis, presentibus fratribus immolari  .

XLIu. Puncta discipline circa presbyteros.---Nonnulli post Blondellum  ex Cypriano concludere se putauerunt episcopos presbyteris non antecellere; sed eos uehementes hallucinatos demonstrarunt tum recentiores bene multi, inter quos doctissimus Mammachius  , tum ipse met Cyprianus in Epist. XI, XXXu, Lu, etc.  . Illud solummodo hoc loco dicendum, scilicet permissum fuisse episcopo sociare clero suo presbyteros alterius ecclesie. Probatur id exemplo Numidici presbyteri, quem diuus Cyprianus in clerum suum Carthaginensem cooptauit, fortasse ut eidem in episcopatu succederet; hec siquidem disciplina tunc temporis uigebat, ut ad episcopatum non eligerentur peregrini et extranei, et quidem ob  metum male electionis, ne indigni eligerentur, cum satis non constaret de eorum uita  . Ceterum ex laudato exemplo probe coniicimus pariter discrimen, quod ponebat S. Cyprianus inter simplicem presbyterum, et presbyterum cleri Carthaginensis; quoniam censet sanctus Doctor haud posse se melius recognoscere merita Numidici iam presbyteri, quam illum accensendo presbyteris sue Ecclesie. Agnoscamus igitur, scribit Cl. Bernardus Marechall  , hoc loco superiorem dignitatem presbyterorum cathedralium ecclesiarum, qui canonici appellantur, episcopo presentes aderant in omnibus suis officiis ac functionibus, eius consilium erant, cum ipso celebrabant sancta mysteria, ecclesiam eo absente gubernabant. Tales quidem sunt hodie canonici, ac tales erant presbyteri quos inter numeratus est Numidicus.

XLu. Origo diaconatus.---Diaconorum institutio, iudice Cypriano  est traditionis apostolice, atque ab Apostolis diaconatus ordo est institutus. Hinc iuxta S. Cyprianum ordo diaconatus non est institutionis diuine, adeoque stricte loquendo neutiquam sacramentum.

XLuI. Diaconi ministri episcoporum ac presbyterorum.---Non solum autem diaconi erant episcoporum ministri, sed et presbyterorum, uti in Epistola ad suum clerum infirmat sanctus Cyprianus his uerbis  : »Integre et cum disciplina fecistis, fratres karissimi, quod . . . Gaio Diddensi presbytero, et diacono eius censuistis non communicandum.« Iste Gaius uerosimiliter idem erat ac qui hodie appellatur parochus, qui ad sibi ministrandum diaconum secum habebat.

XLuII. Diaconorum officia.---Diaconorum officia erant, altari deseruire, Eucaristiam fidelibus ministrare  ; comites aderant presbyteris in celebratione sacrificii misse, uti eruitur ex Epistola Iu , que est ad clerum Carthaginensem: Consulite et prouidete, habet ille ad presbyteros et diaconos suos . . . , ut presbyteri . . . qui illic  apud confessores offerunt, singuli cum singulis diaconis per uices alternent  : Ecclesie redditus administrabant, ecclesiasticis iudiciis intererant  , in conciliis tum Rome, tum in Africa locum ac partem habebant  ; et quandoque ecclesias regebant  . Huiusce rei  exemplum exstat in Epistola LXuIII, quam diuus Cyprianus inscribit Felici presbytero et plebibus consistentibus ad Legionem et Asturice; item Lelio diacono et plebi Emerite; siquidem si in postrema hac ecclesia uel unus extitisset presbyter, eidem, non autem diacono suam inscripsisset epistolam. Quidquid dici possit, certum est ex canone 77 concilii Eliberitani, diaconos olim ecclesiarum regimen habuisse; at solummodo, ut uerisimile est, deficientibus presbyteris  .

XLuIII. Subdiaconi, ceterique ministri inferiores.---Ad subdiaconos quod attinet, horum sepe meminit S. Cyprianus suis in epistolis. uide, exempli causa, Epistolam III , que est ad clerum Romanum; in ea enim loquitur de quodam subdiacono qui apellabatur Crementius  ; Epistolam XXIX, in qua loquitur S. Cyprianus de alio subdiacono cui nomen erat Optatus  ; et eiusdem sancti Doctoris Epistolam ad suum clerum de Caio presbytero Diddensi, in qua duorum subdiaconorum, Philumeni et Fortunati mentio occurrit  : in quadam Epistola cleri Romani ad diuum Cyprianum, de quodam subdiacono fit mentio  . Acolythorum  sicut et lectorum  , exorcistarum  , non semel meminit sanctus Cyprianus, et notat se »examinare« consueuisse »an congruerent illis omnia que esse debent in iis qui ad clerum parabantur  .« Lectores Scripturam sacram legebant, et »audientium« seu catechumenorum »doctores« erant  , et etiam Euangelium legebant ex pulpito  .



§ uI. Disciplina quoad matrimonium, de uotis, et cultu reliquiarum.

XLIX.---Pauca admodum de matrimonio habet diuus Cyprianus, cum de illo non ex professo, sed obiter uerba faciat. Hinc in tractatu de Lapsis, inter mala que ante persecutionem patrabant fideles, recensetur consuetudo ineundi matrimonia cum infidelibus: »Iungere, inquit ille  , cum infidelibus uinculum matrimonii, prostituere gentilibus membra Christi.« Et in libro tertio Testimoniorum ostendere nititur quibusdam sacrarum Litterarum oraculis, hec matrimonia esse illicita. Hinc legitur, inquit ille  ,  apud Tobiam  : Uxorem accipe ex semine parentum tuorum, et noli sumere alienam mulierem, que non est ex tribu parentum tuorum. Item in Genesi  : Mittit puerum suum Abraham, ut de semine suo accipiat Rebeccam filio eius Isaac. Item in Esdra  : Satis non fuit Deo, cum uastarentur Iudei, nisi alienigenas uxores cum filiis quoque, quos ex illis procreauerant, reliquissent. Probat insuper suam propositionem sanctus Doctor aliis Scripture oraculis, uti sunt, exempli gratia, hec Pauli uerba  : Cui uult nubat, tantum in Domino. uerum S. Augustinus  ait, hec Apostoli uerba in duplici sensu intelligi posse, et nichil aliud significare, quam uiduam hanc debere uel in christiana religione permanere, aut christiano uiro copulari. Deinde subiungit, matrimonia Christianorum cum infidelibus expresse non prohiberi in Nouo Testamento. »Non enim,« uerba sunt diui Augustini, »tempore reuelati Testamenti Noui, in Euangelio uel aliis Apostolicis litteris, sine ambiguitate declaratum esse recolo, utrum Dominus prohibuerit fideles infidelibus iungi; quamuis B. Cyprianus inde non dubitet, nec in leuibus peccatis constituat, iungere cum infidelibus uinculum matrimonii, atque id esse dicat prostituere gentibus membra Christi.«

L. Continentie uolum in usu erat etate Cypriani.---Quoad uota que iniustas nouatorum censuras non effugiunt, docet S. Cyprianus hec ipsius euo in usu fuisse. In suo tractatu de Habitu uirginum loquitur sanctus Doctor de quibusdam, »que se Christo dicauerant, et a carnali concupiscentia recedentes, tam carne quam mente se Deo uouerant  .« uerum, hec uota non fuisse absoluta, et huiusmodi uouentes potuisse in casu necessitatis inire matrimonium, quamprimum uidebimus. Ast nouatores saltem inficiari non poterunt, tertio seculo in Ecclesia extitisse uota a uotis Baptismi diuersa.

Pomponius episcopus ad S. Cyprianum litteras miserat, postulans et desiderans ut sibi rescriberet quid illi de iis uirginibus uideretur que, cum semel statum suum continenter et firmiter tenere decreuissent, detecte fuerant postea in eodem lecto pariter mansisse cum masculis  . Sanctus Cyprianus respondet, inter cetera, uirgines non solum non debere cum masculis dormire, sed nec simul uiuere. Quod si ex fide se Christo dicauerunt, subdit sanctus Doctor, »pudice et caste sine ulla fabulatione perseuerent. Si autem perseuerare nolunt, uel non possunt, melius est ut nubant, quam in ignem delictis suis cadant.« Quod quidem egregie confirmat nostram  paulo supra propositam animaduersionem, uota scilicet tunc temporis non fuisse adeo absoluta, ut obligarent etiam in casu necessitatis. Ceterum tradit S. Cyprianus fieri non posse quin Christus Dominus »irascatur et indignetur, dum cernit uirginem suam sibi dicatam, et sanctitati sue destinatam iacere cum altero:« et tandem asserit excommunicatione eas plectendas esse, que in hec crimina prolabuntur, et ab Ecclesie communione tamdiu arcendas quamdiu penitentiam non fecerint, et proprium crimen publica confessione omnibus aperuerint.

LI. De reliquiis sanctorum.---Nouatores non minus acerbe insurgunt contra cultum sacrarum reliquiarum: at in hac parte eque aduersantur toti antiquitati. Id iam demonstrauimus in precedentibus tomis  auctoritate quorumdam Ecclesie Patrum: nunc uero ex diuo Cypriano idipsum confirmamus. ualidissima, quibus sacrarum reliquiarum ueneratio asseratur, momenta nobis suppeditat Epistola S. Cypriani octogesima prima  . Sanctus Episcopus initio huius Epistole sue testatur confessoribus quibus Epistola illa inscripta est, testatur, inquam, letitiam qua perfunderetur, si quando complecti posset illa membra que eorum confessionis instrumenta fuerunt; si osculari posset ora illa que nomen Iesu Christi gloriose confessa sunt; si posset conspici ab oculis illis qui, despecto seculo, conspiciendo Deo digni extiterunt: »Quid mihi optatius,« inquit ille  , »et letius . . . . quam ut complecterer manus illas que . . . . , Dominicam fidem seruantes, sacrilega obsequia respuerunt? Quid iucundius et sublimius, quam osculari ora illa que gloriosa uoce Dominum confessa sunt?« Ridendi igitur non erimus, si ex hoc S. Cypriani testimonio concludamus sanctorum reliquias esse honorandas: nam, si eorum membra, dum adhuc in uiuis erant, ueneratione erant digna, maiori quidem digna censeri debent postquam ad plures migrauerunt, nisi dicere uelimus, per gloriosam eorum mortem pretiosas eorum reliquias uilescere: at contra per mortem nouum glorie gradum acquirunt.



§ uII. Alia discipline puncta ex diui Cypriani operibus.

LII. De Reditibus Ecclesie et eorum usu.---Suos Ecclesia habebat census et reditus, quos in singulos menses clericis distribuebat ad eorum sustentationem. Distributiones iste appellabantur mensurre, ac si dicas omnium mensium distributiones, quibus carebant ii clerici qui in aliquod crimen prolapsi erant, uel proprio muneri defuerant, uti eruitur ex Epistola uigesima octaua, in qua ita loquitur S. Cyprianus   : »Desiderastis quoque ut de Philumeno et Fortunato hypodiaconis, et Fauorino acolytho, qui medio tempore recesserunt, et nunc uenerunt, quid mihi uideatur, rescribam . . . Interim se a diuisione mensurna tantum contineant, non quasi a ministerio ecclesiastico priuati esse uideantur, sed ut integris omnibus ad nostram presentiam differantur.« Altera horum redituum pars impendebatur in pauperum eleemosynas; siquidem ea etate tum pauperes enutriebat Ecclesia, presertim eos »qui in fide stantes et fortiter militantes, castra Christi non reliquerunt  «; tum miseros artifices iuuabat, aliqua subministrando, ut propriam artem possent exercere. Hanc Ecclesie caritatem erga pauperes satis aperte insinuat Epistola S. Cypriani ad Euchratium, in qua sermonem habens de quodam histrione, quem ab infami illa arte reuocare uolebat, inquit  : »Quod si talis penuriam et necessitatem paupertatis obtendit, potest inter ceteros qui alimentis Ecclesie sustinentur, huius quoque necessitas adiuuari.« uerum eleemosyne ille moderate erant et frugalioribus cibis contenti esse debebant pauperes, ut idem sanctus Doctor ibidem tradit: »Si tamen contentus sit,« inquit ille eodem de histrione loquens, »frugalioribus, sed innocentibus cibis.« Quod autem pauperes artifices iuuarit Ecclesia, probatur auctoritate eiusdem sancti Episcopi, qui epistola XLI, sic eos alloquitur ad quos Epistola illa conscripta est  : »Ego uos pro me uicarios misi, ut expungeretis necessitates fratrum nostrorum sumptibus, si qui etiam uellent suas artes exercere, additamento, quantum satis esset, desideria eorum iuuaretis.« Idcirco corba, id est capsula eleemosynis excipiendis in templis ponebatur  . Fideles, etsi pauperes, »materiam pro sacrificio« suppeditabant  : »Decimas« etiam soluebant  .

LIII. De Cura infirmorum.---Inter ministros Ecclesie erant quibus cura demandata erat deferendi Eucaristiam pauperibus et infirmis, et tingendi catechumenos ad mortem egrotantes. »Alia que incumbunt uobis« scribit clerus Romanus  , »etiam ipsa subdidimus; ut si qui in hanc tentationem inciderunt, ceperint apprehendi infirmitate, et agant penitentiam facti sui, et desiderent communionem, utique subueniri eis debet: siue uidue, siue thlibomeni, qui se exhibere non possunt, siue hi qui in carceribus sunt, siue exclusi a sedibus suis, utique haberi debent, qui eis ministrent. Sed et catechumeni apprehensi in infirmitate decepti esse non debebunt, ut eis subueniatur.«

LIu. Sportule.---Preter superius recensitas cuiusque  mensis distributiones, alie insuper erant que uocabantur sportule, et qui eorum participes erant clerici, sportulantes appellabantur. uide que de hisce habet diuus Cyprianus in sua Epistola ad Clelum Furnensem. uerum fateri debemus S. Cyprianum haud perspicue mentem suam aperuisse circa hasce sportulas; necnon auctores qui de illis loquuntur, non satis aperte seipsos explicare, ut possimus inde aliquid certi hac in re definire. Censet Rigaltius »haberi in honore sportulantium,« uti scribit S. Cyprianus, idem esse ac participem fieri cuiusdam peculiaris distributionis, que diuersa esset ab illa que appellatur ab eodem sancto Doctore »diuisio mensurna,« que erat distributio generalis: nos uero libentissime adiungimus, pauperiores solummodo clericos huius peculiaris distributionis fuisse participes, quam efformabant ille fidelium eleemosyne que in arcis reponebantur. Arce iste cum instar cuiusdam calathi essent, uocabantur »sportule«: unde »sportulantes« dicti qui ab hisce eleemosynis habebant unde in parte uictitarent. Opinor autem, propter peculiarem hanc distributionem pauperes clericos nequaquam reiectos fuisse a generali cuiusque mensis distributione, que constabat tum Ecclesie reditibus, tum iis que ad cleri sustentationem quilibet fidelis contribuere tenebatur.

Lu. Hore canonice.---Preter tres diei horas ad publicam precem designatas, tertiam scilicet, sextam et nonam, S. Cyprianus memorat pariter matutinum, inquiens  mane orandum, ut resurrectio Domini matutina oratione celebretur. Loquitur pariter de alia oratione ad diei finem facta; quod quidem in eam precem recidit quam uesperas appellamus. Insuper ignoro an de uigiliis interpretari posset quod habet ibidem sanctus Doctor et scribit de precibus nocturnis  . Quibus sane positis, habemus omnes horas canonicas, si primam et completorium excipias. Preter has publicas preces, alie erant que in priuatorum edibus fiebant, uti erat oratio ante cibum, cuius meminit S. Cyprianus in suo tractatu ad Donatum  , et quam perhibet idem sanctus Doctor ueluti consuetudinem suo euo iam uetustissimam.

LuI. De uisionibus fidelium.---Ex pluribus operum S. Cypriani locis apparet manifeste, euo suo »uisiones multas et manifestas factas esse  , et etiam puerorum innocens etas in extasi uidet oculis, et audit, et loquitur ea quibus nos Dominus minore et intruere  dignatur  .« Illos uero reprehendit quibus ea »somnia ridicula et uisiones inepte uidebantur  .«

Obseruare pariter possumus ex diuo Cypriano, olim nigras uestes tempore luctus in usu fuisse. Scribit enim in tractatu de Mortalitate  : »Defunctos desiderari, non plangi debere, nec accipiendas esse hic atras uestes, quando illi in celo indumenta alba iam sumpserunt.«



ARTICULUS Iu. ANNALES LITTERARII.



§ I. Litterarii minorum Patrum Annales.



SAECULO IX.



Circa annum 850.

CODEX UNICUS ARNOBIO---MINUCIANUS. »Codex tantummodo unicus hactenus repertus est, ex quo primum fluxit et iterum, iterumque Arnobius emendatus est, qui iam in bibliotheca regia Parisiensi exstat. Optandum uero esset, ut doctus aliquis, cui aditus ad codicem hunc regium patet, eum accurate describeret, quo seculo scriptus esse uideatur rationibus iustis probaret, in primis uero num fedis adeo characteribus aut scripture compendiis exaratus sit, ut toties a uiris insigniter eruditis, quos suo loco nominamus, nec umquam sine noua uariarum lectionum messi exerceri potuerit:« hec habet cl. uir Schenemann, hec etsi a duobus supra seculis uno ore requirant quotquot Minucium, Arnobiumue legerunt; neminem tamen hactenus, ni fallor, reperire fuit qui hac in restrenuam operam nauaret, nec ultimus Arnobii editor I. C. Orelli, nec recens Minucii interpres Lugdunensis, quibus pre omnibus par erat hanc accipere prouinciam. Ceteris ergo deficientibus, paucis pro uirili de huiusce codicis unici descriptione agemus. Codex ille, olim in uaticana, nunc ex dono Leonis Pape X, in Regia Parisiensi bibliotheca, sub num. 1661, antea 1344, uel 3975 asseruatus; membranis nitidis, elegantibus et integris solide compactus; in forma 4a; duobus ferme pollicibus altior paulo quam latior; auratus in parte antica et leuigatus, postica uero tribus liliolis auratis distinctus; lignea duplici tabella, auulsis utriusque fibulis, stipatus; hinc et inde tegumento uestitus uitulino, nigro, uariis insperso ornamentis inter que emicant nota Henrici II et Diane Pictauiensis stemmata; nullo inscriptus titulo, nisi hoc solo nomine ARNOBIuS, tum operculo tum primo folio prefixo; tribus et uiginti constans octo foliorum fasciculis, in quibus duo sexaginta folia Arnobium, octo uero et uiginti Octauium continent. Hec autem sunt notabiliora paleographica et grammatica signa; codex unciali seu Carolino minusculo caractere exaratur, nitido sane, puro, et apprime genuino, nulla Merouingica nec Lombardica uarietate mixto; maiusculis  rusticis rubris ad singula capitum initia, primo tantum excepto, absque ullis litteris pseudomorphis uel ornatis, distinguitur; solent separari duo e membra, que tamen aliquoties, quod e Lombardica deriuari uidetur, una littera e cum uncinula inferiori exprimuntur; in summo turgere uidentur superiores litterarum preminentium haste; in litteris m, n, u, anteriores tractus aliquando dextrorsum, plerumque sinistrouersus inflectuntur; littera a suo inferiori circulo strictiori, ut in unciali, perficitur, nec usquam, ut in cursiua, a uertice includitur; c uero toties quoties rotunde circuit. Quoad ceteras notas orthographicas, potius quam paleographicas, pauca addemus: puncto dumtaxat exprimitur casus datiuus et ablatiuus in numero plurali u. g. nostris pedib.; esse, esset, sic se habent ee, eet; est uero aliquando fit ê; m plerumque omittitur; singula omissio per ductum horizontalem indigitari solet; pauce occurrunt coniunctiones, nec fere nisi in his uocibus re, ra, in copulatiua et, in ultimis uocis unius litteris cum alterius primis; ceterum scatet scriptura sphalmatibus; temere interpungitur; sectionibus absonis textus distinguitur. Maximi nichilominus pretii, immo supra omne pretium est unicus ille duorum optimorum scriptorum codex; cuius etatem definire haud ambiguum est: ex prefatis enim characteribus, in primis ex forma litterarum m, n, u, suffragantibus multis haud ultimi subsellii uiris, ad primam noni seculi partem tuto refertur, propiorque ad medium quam ad initium accedere uidetur.



SAECULO XuI.



Anno 1542.

EDITIO PRINCEPS ROMANA. Minucii Felicis, una cum Arnobio, ad fidem unius exstantis in Bibliotheca uaticana codicis, curante Fausto Sabeo Brixiano, typ. Ferrarii et Priscoanensis, regi Francorum Francisco I, iussu, ut uidetur, pontificis maximi Leonis X, nuncupata, Rome prodiit, in folo. 



1546.

BASILEENSIS I, apud Froben., ex Sigismundi Gelenii recensione, cum Arnobio, in 8o.



1560.

BASILEENSIS II, apud Froben., in-8o, in secunda editione Arnobii Gelenii.



Eodem anno.

HEIDELBERGENSIS, prima sub proprio auctoris nomine data. Primus Franciscus Balduinus Minucio restituit Octauium hactenus Arnobii librum octauum reputatum; at, ante Balduinum fraudem detexisse Hadrianum Iunium, medicum Batauum et philologum sue etatis celeberrimum. Immo uero non Iunii iste honor, sed Antonii Morrilloni, em. cardinalis Granduelle secretario et bibliothecario, ad quem nonnulle exstant Iunii Epistole, et cui ipse Iunius hanc laudem uindicat in Animaduerss. lib. III, c. 1, edit. nou. Roterd. 1709. Ceterum hec Balduini editio  textum merum exhibet; cui prefatio addita est, in qua cum uindicie pro Minucio Felice uero auctore ex Hieronymi et Lactantii testimoniis, styli et forme scribendi ab Arnobiano discrepantia traduntur, tum argumentum et analysis totius libri proponitur. Nuncupauit Balduinus Minucium suum Friderico, electori Palatino, academiam Heidelbergensem, recens tunc ab isto principe institutam, his primitiis musarum quasi consecraturus. Ex off. Lud. Lucii typ. Heidelberg., in-8o.



1580.

PARISIENSIS I, una cum Tertulliano et Arnobio, cura Laurentii de La Barre, in-fol.



1583.

ROMANA II, typ. Dom. Base, ex Fuluii Ursini castigatione, Petri Ciacconii schedis adiuti, preeunte Arnobio, sed nomine Minucii inscripto, in-4o. Ursinus, siue nescierit, siue nescire simulauerit uerum auctorem a Balduino fuisse detectum, id sensisse primum cardinalem Sirletum affirmat.



1589.

PARISIENSIS II, in-fol., in Bibl. Bodl.



1598.

Ioh. Meursii Hypocriticus Minucianus, cum eius critico Arnobiano. Lugd. Bat., in-8o.



SAECULO XuII.



Anno 1603.

BASILEENSIS II, ex bibliopolio Frobeniano, in-8o. Marci Minucii Felicis Octauius et Cypriani de Idolorum uanitate. Ioh. a Wower recensuit. Prefatus non est. Lectiones sepe laudat, que plerumque cum ms. regio minime concordant; nec ullam fidem habent, siquidem bonus ille uir imponi sibi passus est ab aliquo qui ita esse in optimo libro mentiebatur. Notas suas, quamuis doctas, nec preter locum appositas, spatio decem dierum adornauit: in locis tamen difficilioribus adiutorem habuit eruditissimum uirum Scaligerum.



1603.

HANNOuERANA I. Geuerh. Elmenhorstii typis Wechel., in-8o, cum Arnobio, nil nisi merum textum hoc anno dedisse uidetur: serius pregrandem turbam auctorum et locorum eamdem rem illustrantium, pretereaque nichil attulit. Inde tamen inter duos uiros dissidia, rixe, contumelie, de quo legende Scaligeri epp. CCLX-CCLXIII.



1605.

PARISIENSIS II, apud Marc. Orry, in-8o, cum Arnobio Desiderii Heraldi hec Schenemann. Querit tamen D. Lumper unde editionem hanc de anno 1605 habeat Fabricius  et Ceillerius . »Hoc uero, inquit, satis scio et hanc et alteram de anno 1615, cum Arnobio emissam nichili esse, si quidem Desid. Heraldus Arnobium suum iam ante Minucium ediderat, ut testatur in Prefatione ad Iohan. Bochardum.«



1610.

HEIDELBERGENSIS Balduini, repetita Francof. in-8o, Fabric. Del. Argg., p. 216.



Eodem anno.


PARISIENSIS III, in-fol. 



1612.

HAMBURGENSIS I, in-fol., Marci Minucii Felicis Octauius ex recensione et cum commentariis Geuerharti Elmenhorstii: accedunt Franc. Balduini Prolegomena in M. Min. Fel. Octauium. Elmenhorstii notationes commentariis Wowerii interspersas esse eumque sepe librum ms. citare, ubi tantummodo lectiones codicis regii appellande fuissent Rigaltius notauit. Scilicet ex eodem Wowerio librum illum ms. laudabat, ut ex iis que supra ad Wowerianam editionem scripsimus, disci potest. Ceterum, pro more suo, integras auctorum ueterum similis argumenti paginas apponit, egregie hac testium nube Minutium illustrari censens.



1613.

PARISIENSIS Iu, Lutetie Paris., in-4o, typis P. Mettayer. M. M. Fel. Oct. Des. Heraldus ms. reg. ope emendauit et notas addidit.---Confer que a nobis dicta sunt ad Tertulliani Apologeticum, ab eodem hoc anno editum. Textum hic expressum iam an. 1605 cum Arnobio excudendum curauerat, hic tandem notis pro more doctis et exquisitis ornauit. In summa Romanam ed. Fuluii Ursini se secutum esse profitetur ea lege, ut ab illa quam omnium fidelissimam esse censet, nisi ms. regio preeunte, non recederet, et ea ipsa adeo, que uel primo adspectu uitium suum proderent, retineret tamen, nec Sig. Gelenii, qui hec omnia  mutare non dubitauerat, exemplum sequeretur. Nihilominus, quod in laudem uiri dictum uolo, Gelenii lectiones nonnullas utcumque bonas non deseruit, sed Romane pretulit. Codicem regium Thuani beneficio nactus erat. Inscripsit autem hunc libellum Ioanni Bochardo Sacri Consistorii consiliario, etc.---Aliam Octauii cum Heraldi animaduersionibus editionem cum Arnobio, an. 1615, in-4o factam Fabricius commemorat, cuius tamen nec ipse ad Arnobium, nec preter eum quisquam meminit. 



1617.

uERSIO, omnium prima, Gallica I, auctore Thoma Reuerendo ex typis Iacobi Lebas, in-12, Xu-183-5 pp.  Nuncupata nobili uiro Francisco Reuerendo , auctoris auunculo, regi a consiliis, etc. Premittitur monitum ad lectorem, in quo interpres sexdecim tantum annis natus, dicitur, nomenque proprium de Baali Le Réuérend eo loci pre se fert; nec iunior licet et omnium primus, despiciendus interpres.



1624.

ED. PARISIENSIS u. Paris., in-fol., in Bibl. PP. uol. IX, col. 1.



1627.


OXONIENSIS I. Oxon., in-12. Minucii Octauius. 



1636-1637.

uERSIO GALLICA II. Minucii Felicis Octauius gallice redditus a Nicolao Perrot d'Ablancourt; Paris. apud Ioh. Camusat, in-12, XII-96 pp. priuilegio regio in die 3 sept. ann. 1636 subsignata; typis absoluta 24 dec. eiusd. anni, Philandro, sub cuius nomine latitat Conrart, dedicata: prodiit anno 1637. Iterum ann. 1660, in-18; 1662, in-12; 1677, in-12; uicies deinde repetita, modo textu latino, modo notis aucta, nec umquam uerior, nec fidelior quam cetere eiusdem auctoris uersiones.



1636.

uERSIO ANGLICA I. M. Minucius Felix his dialogue, called Octauius, translated into English, by Richard Iames of c. c. c. in Oxford, in-8o.



1637.

uERSIO GALLIGA III. Minucii Felicis Octauius gallice redditus opera Guillelmi Du Mas, canonici et decani eccles. cathedr. Alethensis. Paris. apud uid. De Toussainct du Bray., in-4o, 16-146-135 pp.



1643.

PARISIENSIS uI, RIGALTIANA I. Lutetie, uid. Mathur. Dupuis, in-4o M. M. F. Octauius, et Cec. Cypriani liber de Idolorum uanitate; editio noua ad fidem ueterum exemplarium, ex recensione et cum obseruationibus Nic. Rigaltii. Note sunt pauce, sed erudite et apte, ut solent Rigaltii; premissa est de uariis editionibus Octauii Minuciani prefatiuncula egregio iudicio et modestia conscripta. Codicem regium quoque iterum studiosius, nec sine fructu Rigaltius adhibuit.



1645.

RIGALTIANA II. Lugd. Bat. ex off. Iusti Liuii, in-8o f. 12. M. M. F. Oct. Cec. Cypr. de Idolorum uanitate, cum obseruationibus Nic. Rigaltii; et Iulius Firmicus de profana ac uera Religione, cum notis a Io. Wower., una cum nouo Indice.---Iul. Firmicus ex recensione Wowerii peculiarem titulum habet ac seorsim sisti potest. Uterque liber pro ratione Bibliopole curatus est. Ad Minutium pertinent, preter Rigaltii in Minutium et Cyprianum annotationes, indiculus uerborum, et Balduini prolegomena, typis iterum exscripta.



1645.

PARISIENSIS uII, RIGALTIANA II. Lutetie, ap. Math. Dupuis, in-4o; iterata Rigaltiana Fabric. 



1648.

CLASSICA I. Rothomagi, ap. Io. le Boullenger, in-12. M. M. Fel. Octauius. Textus in usum collegii societatis Iesu, Rothomagi exscriptus.



1652.

OUZELIANA I. Lugd. Bat. ex off. Io. Maire, in-4o. Cum integris omnium notis ac commentariis nouaque recensione Iac. Ouzelii; cuius et accedunt animaduersiones; acc. preterea liber Iulii Firmici Materni  u. C. de Errore profanarum Religionum.---Futilissimi huius commentatoris notarum colluuies immensitate sua reliquorum omnium longe superat. Ad singula Minucii uerba undicumque omnia apta inepta incredibili stupore et imprudentia corrosa sunt. Nec uero ex proprio quidem lectionis penu, sed aliorum qui longe alio consilio congesti erant cumulis. Quod ad textum attinet, in distinctione et interpunctione uerborum multa se egregia prestitisse gloriatur, de quibus penes alios esto iudicium. Inscripsit Ouzelius opus suum Christine Suecorum: Firmicus ex Wowerii recensione et unius Wowerii animaduersionibus editus est.



1666.

EDIT PARISIENSIS uIII. Parisiis, ap. Io. Dupuis. in-fol., cum Cypriani operibus, ex ed. Priorii.



1671-1672.

S. S. Cornelii, Lucii, Stephani et aliorum epistole in Collect. concilior. cura P. P. Labbei et Cossart. edita Paris., 1 uol. in-fol.



1672.

OUZELIANA II. Lugd. Bat. ex off. Hackiana: repetita Ouzeliana, nec tamen ad unguem representata; sed quod ingeniose a typographis excogitatum est, notarum omnium congeries, que in priori Ouzeliana post textum agmen ducebat, hic ipsum textum premit, ut sepius lineis iisdem sexies et amplius ad singulorum auctorum, qui numeris distinguuntur animaduersiones repetitis uix textum pre textu dignoscere possis. De nouo adiecerunt, membris itidem distractis, Meursii criticum Minutianum. Quod lepidissimum denique accidit, medias inter reliquorum commentatorum animaduertiones titulus uariarum lectionum seorsim conspicitur, que unde allate sint, uix diuinabis, nisi penitus tibi perspecta sit bibliopole huius in exornanda hac editione sedulitas. uidelicet uarie lectiones sunt seorsim ad calcem editionis sue ab Elmenhorstio exhibite, quas sicut ille ex singulis priorum editorum annotationibus collegerat, ita et suis locis singulas, et collectas iterum typis mandarunt.



1678.

OXONIENSIS II. RIGALTIANA III. Oxonie, cum notis Nic Rigaltii. 



1682.

uERSIO ANGLICA II. A Dialogue, by Marcus Minucius Felix, translated into english, by P. Lorrain; London, in 8o. Eodem repetita anno 1695, ibid. in-12.



1683.

ED. HOLLANDICA. Amstelod. in-12, cum noua et optima omnium ac rarissima recusione uersionis gallice Ablancurtii e regione textus posite.



1685.

Petri Antonii Burchardi, Sleuicensis Dissertatio de Minucio, quam thesibus ex eius libellis excerptis et Chrestomathie Minuciane premisit, sub hoc titulo: M. Minucii Felicis Octauius, non octauus liber Arnobii,  seu elegantissimus Minucii pro ueritate religionis christiane dialogus, in theses digestus, quas habuit preside B. D. Kortholto. 



1689.

SS. Felicitatis, Perpetue et SS. Martyrum passio, inter Acta sincera Martyrum, cura D. Theod. Ruinartii edita Paris.; in-4o, repetita Amstelod. ann. 1713, ueron. 1731.



1689.

LIPSIENSIS I. Lipsie, in-12, cum uersione gallica Ablancurtii e regione textus posita. 



1696.

uERSIO HOLLANDICA II, ex typis Elzeuirianis, in-12.



1698.

L. E. Dupin, de Minucio, in noua Biblioth. Auct. Ecclesiastic., tom. l, in-4o.



1699.

HALENSIS I, CLASSICA II. Halas., sumptt. Io. Frid. Zeitleri et Henr. Musselii, in-8o. Minucii Octauius et Cypriani; uterque recensitus et illustratus a Christophoro Cellario.---Usui scholarum, que erat uiri huius optime meriti de iuuentute sedulitas, consulturus, textum Minucii ex superiorum editorum nec non Io. Frid. Gronouii, cui primas merito defert, animaduersis emendatiorem excudendum curauit annotationibusque non multis et prolixis, sed egregiis et nullo non tempore legentibus profuturis explicauit, que uel ad lectionem ipsam, uel historiam atque fabulas, uel denique latinitatem spectarent, Cypriani libellum ad Wowerii exemplum adiecit, itemque Balduini dissertationem; denique in fine accesserunt, quod serius et textu iam exscripto demum allata essent, obseruata quedam Iac. Perizonii. Postremo, que haud minima libri dos est, in capitula et paragraphos apte textum Minucianum primus descripsit.



SAECULO XuIII.



1703.

uERS. ANGLICA III. A Dialogue, by Marcus Minucius Felix translated into englisch, by M. Combe. London, in-8o.



1707.

ED. DAuISIANA, CLASSICA III. Cantabrigie typis academicis, impensa Io. Oweni, in-8o.---Minucii Octauius cum integris obseruationibus Nic. Rigaltii et selectis aliorum recensuit suasque notas adiecit Io. Dauisius. ---Premittitur Franc. Balduini dissertatio, rerumque et latinitatis indices subnectuntur. Quoniam autem Rigaltium reliquorum Minucii interpretum agmen ducere Dauisius censebat, quamquam non ab omni halucinandi periculo eum tutum esse concedit, eius pre reliquis curam habuit. Sed nec alios neglexit, nec adeo ea interdum effugere passus est, que uiri docti passim aliud agentes de Minucio obseruassent, si qua harum animaduersionum utilitas esse posset. Textus distributionem a Cellario adoptauit. Ceterum admodum modeste de opera sua sentit uir doctissimus,  que ad iuuenum ingenia erudienda et exacuenda pre multis aliorum est utilissima.



1708.

uERS. ANGLICA Iu. M. Minucius Felix's Octauius and Tertullian's Apology for the primitiue Christians. London, in-8o.



1709.

ED. GRONOuIANA. Lugd. Bat. ap. Corn. Boutestein et Sam. Luchtmaur. in-8o.---Minucii Octauius cum integris Woweri, Elmenhorstii, Heraldi et Rigaltii notis aliorumque hinc inde collectis ex recensione Iac. Gronouii, qui emendationes et explicationes suas adiecit. Accedit Cec. Cyprianus et Iul. Firmicus Maternus.---Dandum nimirum erat bibliopolis hoc, puto, ut notas uirorum in titulo laudatorum integras repeti pateretur Gronouius, qui de ipsis sane, si quis alius, ueram sententiam tulit. Secundo uero consilio curas eruditorum foris in Minucium exercitas, id est, annotationes ad diuersos auctores occasione data in Minucii loca, seu ut illustrarent seu emendarent, scriptas diligentius conquisitas excussit, quo nomine Priceum ad Apuleium in primis magni facit. Quid ipse studii ad Minucium contulerit, ex his eius uerbis optime puto constabit: »Insita Dialogo doctrina suppeditauerat hilarem ubertatem, inquit. Insuper quoque materiam libelli gerebam memorie insitam, et aderat ueneratio sermonis latini tam caste ab scriptore usurpati, ut sic in legendo uaria secutus, ad collationem ingentem forem promptus. Etsi preter Sabeum et Ursinum, preter Heraldum et Rigaltium Iosephus Scaliger quoque et Salmasius operam nauauerant collationi codicis ms., qui est Lutetie, nullum tamen istuc proficisci a multo tempore intellexi, quem non ad inspiciendum rursus hortarer et instigarem. Hec ipsa fuit etiam occasio accense acrimonie ad uaria subolfacienda et ueterem manum reponendam aut proferendam sententiam scriptoris, unde aberrabant alii, quum se iudicarent maxime felices et sagaces.« Ad locum cap. XXI de Diana Ephesia uerubus exstructa integram Luce Holstenii dissertat. apposuit, doctam utique et ingeniosam sane, sed cuius forte commodius summa tantum adscribenda fuisset  . Ne uero te offendat, quod totus sit in exagitando et cauillando, qui ab eo uix nominari dignus erat Ouzelio, Iacobum Gronouium nosse debes. Nummos et figuras ere incisas etas illa in auctorum ueterum editionibus in deliciis habebat; ad usum nichil conferunt.



1709.

Ed. Prima seorsim data quorumdam Nouatiani operum, sub hoc titulo: Incerti auctoris de Regula ueritatis siue Fidei, uulgo Nouatiani de Trinitate liber, ad Pamelii fidem descriptus; nec ullis animaduersionibus illustratus, cura William Whiston's in Sermons and essays upon seueral subiects.



1709-1716.

uERS. ANGLICA u. Octauius . . . translated with notes . . .  by William Reeues . . . printed with the Apologies of the primitiue fathers. London, 2 uol. in-8.



1711.

ED. DAuISIANA II. Cantabrigie, in-8o. Ex secunda Io. Dauisii recensione cum uariorum notis, addito Commodiano. 



1712.

uERSIO HOLLANDICA III, curante D. Gargonum, Flessing, in-8o.



1715.

D. Nicol. Le Nourry, Dissertatio in Minucii Octauium, tom. II Apparat.



Eodem anno.

SS. Cornelii, Lucii, Stephani et aliorum epistole in Ioh. Harduini Conciliorum collectione maxima. Paris., in-fol., tom. I.



1721.

Eorumdem epistole a D. Petro Coustantio edite in eximio nec satis laudando opere cui titulus: Epistole Romanorum Pontificum et que ad eos scripte sunt, a S. Clemente I usque ad Innocentium III, etc.



1724.

ED. ANGLICA II Nouatiani. Oxonii, e Theatro Sheldon, in-8o. Nouatiani opera que exstant, omnia correctius longe quam umquam antehac edita, notisque illustrata per Eduardum Welchmann.

Exhibentur libelli inter Tertullianea seruati et altera ad Cypr. Ep. Welchman, qui aduersatur Whistono, repetiit textum Gelenianum. »Mendis uniuersis quibus tum in uocibus, tum in clausularum disctinctionibus passim laborabat, medicam manum summa cura se apposuisse dicit.« Propter que acrem Iacksoni nec plane immeritam censuram passus est, menda a Pamelio remota, Gelenium sequendo iterum infersisse, pluraque omnino reliquisse quam sustulisse obiicientis cum tamen magnam earum partem facile emaculare potuerit, si Anglicanum ms. exemplar a Pamelio descriptum non neglexisset et Fuluii Ursini ex mss. obseruationes a Io. Wowero exscriptas, quas nancisci potuerit, non penitus ignorauisset. Alterum quod addit, Welchmannum quidem luxata capita ad propria loca reduxisse; sed in hoc antecessorem habuisse Responsi auctorem contra D. Waterlandi defensionem questionum quarumdam, quas edidit de Trinitatis controuersia, nec tamen eius meminisse et de notulis item, unam et alteram et locorum S. Scripture indicem ualde imperfectum adiecisse: id multis fortasse paulo iniquius ab eo dictum uidebitur.



1728.

ED. ANGLICA III NOuATIANI. Londini: typis Io. Darby et T. Brown, et impensis Ioannis Noon in uico dicto Cheapside, iuxta sacellum Metaxariorum.---Nouatiani Presb. Romani opera, que supersunt omnia, post Iacobi Pamelii Brugensis recensionem, ad antiquiores editiones castigata, et a multis mendis expurgata: illustrata etiam copiosissimis obseruationibus  et notis, in quibus totum argumentum auctoris de regula fidei ex ueterum Patrum monumentis late discutitur. Premittitur dissertatio de Filio Dei homousio, siue co-essentialite uni Deo Patri. Studio Ioannis Iackson, Ecclesie Anglicane Presbyteri, et de Wherwell comitatu Hantonie prebendarii.

Preter ea, que superior editio, complectitur hec etiam alteram cleri Romani ad Cyprianum epistolam, de quo supra uerba fecimus. Quod rationem attinet, quam in recensendo textu secutus est, a Pameliano exemplo numquam se discessisse profitetur, nisi quando sensus et ratio auctoris emendationem plane postularet, aut uindices alios, uel exemplarium suffragium secum haberet. Qua in re Lat. Latinio et Fr. Iunio nonnulla se debere plurimum uero ms. Anglicano et F. Urs. mss. notis adiutum se affirmat. Plurimum sibi laboris indulsisse narrat, ut uersionibus Scripturarum diuersis et ueterum Patrum citationibus cum archetypo textu collatis omnes lectiones uarias cuiuscumque textus a Nouatiano citati, inde deducendas, que notatu digne essent, una conquireret et lectori sisteret. »Hanc uero operam tuli, inquit, non quod me aliquid fecisse quosuis putare uellem; sed quod alios exemplo meo, si liceret, mouerem ut in edendis ueterum libris hac uia incederent, et omnes uarias lectiones locorum omnium Scripture, qui in unoquoque scriptore citantur, congererent: atque hoc ad promouendam sacrarum Litterarum emendationem et cognitionem multum collaturum confido.«

Note denique et obseruationes multe et accurate prolegomena docta indicesque locupletissimi, nec non in rebus leuioribus cura manifesta, egregie editoris uice functum Iacksonum ostendunt.



1730-1740.

uariorum note et commentarii in Octauium Minucii Felicis, inter quos I. Iortinii, ut putat Saxius in Onomastico, note critice in Miscell. Obseruat., uol. I, t. I, p. 23; uol. II, t. III, p. 408-409; uol. III, t. I, p. 19-22; t. II, p. 177-181; t. III, p. 322-324.---Ierem. Marcklandi, in uol. II, t. I, p. 54-60.---Thom. WopKensii, in uol. IX, t. I, p. 51-73; uol. X, t. I, p. 11-54. ---Heumanni Ferculum II, in uol. uII, part. II, p. 247-272; Fercul. III, ibid. part. III, p. 421-478; Fercul. Iu, uol. uIII, p. 1, pp. 115-134; Fercul. u et ult. part. III, p. 454-479.---Fr. Ott. Menckenii modesta eorum que ad Minucium Felicem a celebr. Heumanno obseruata sunt. Ibid., u. in-4o, p. 729.



1730.

D. Remig. Ceillerii. O. S. B. Hist. générale des auteurs ecclésiast. art. Minuc., t. III, p. 223.



1733.

De S. Stephano papa et martyre, inter acta SS. Bollandiana, ad diem 2 aug., tom. I, p. 112-146, auctore Petro Boscho.



1736.

Chph. A. Heumanni obseruatio qua numero iureconsultorum eximitur Minucius Felix, in parergis seu  accessionibus ad omnis generis eruditionem. Getting., in-8o.



1738.

Marci Minucii Felicis pro se et statu suo epistola apologetica ad Fr. Ottonem Menckenium, qua Heumanni obseruatio refutatur in Noua Acta Eruditor., anno 1738, p. 210.



1743.

ED. GRONOuIANA I. Rotterodami, ap. Io. Dan. Beman.---Ex recens. Gronouii, ed. a. 1709, repetita.



1750.

ED. DAuISIANA II. Glasgue. in ed. Acad. exc. Rob. et Andr. Foulis Acad. typography., in-4o. M. Octauius ex recens. Io. Dauisii. Textus cum indice solito nitore expressus.



1751.

Ioh. Wern. Meiner Minucii Felicis loci aliquot perperam sollicitati, a corruptionis suspicione uindicati. Longosalisse, in-4o.



1752.

uERS. GERMANICA I. Minucii Felicis Octauius, interprete I. F. Hollander, prodiit Francof., in-8o.



1754-1755.

Gruneri obseruationes critice inter Acta societatis latine Ienensis, uol. III, p. 33; uol. Iu, p. 208, u. p. 220.



1756.

uERSIO ITALICA I. In uenezia, presso Simone Occhi. in-8o, l'Ottauio di M. Minucio Felice, recato in lingua Italiana col testo latino a rincontro, e con opportune annotazioni illustrato da D. Marco Poleti. Cl. R. Somasco.---Haud inepte institutum editori cessit .



1760.

ED. LINDNERANA I. Longosalisse, sumpt. Io. Chr. Martini, in-8o.---Octauius et Cyprianus de uanitate idolorum;---uterque recensitus et illustratus notis uariorum selectis atque etiam suis a Ioan. Gottlieb. Lindnero  cum prefatione Io. Aug. Ernesti. Diligentia et cura editoris prima huius editionis uirtus est; deinde altera, quod eas quas ex Gronouii inde tempore uariis locis uiri docti ad Minucium perpoliendum, illustrandum et obscurandum etiam contulissent symbolas, cum iudicio dilectas propinat; tertia, quod crisin modestam et accuratam editor sequitur, que ex Ernesti Summi preceptis defendenda magis et explicanda lectione uulgata, quam coniecturis exercendis occupatur; postrema tandem, quod breuiter et summatim, nec tamen cum perspicuitatis iactura aliorum bene dicta repetit omninoque sermonis maximam curam habet. Ernesti prefatio de sacrorum scriptorum lectione cum antiquioribus Grecis et Romanis scriptoribus coniungenda precipit. Accedit denique preter Balduini dissertationem Holstenii epistola et index triplex.



1762.


I. D. uan Houen, ep. hist. critica de uera etate, dignitate et patria Marci Minucii Felicis, Campis, in-4o, qui magna contentione id egit, ut Minucium ante Tertullianum et M. Antonini temporibus floruisse probaret. Recusa est hec epistola in auctoris spicilegiis critico antiquariis et in Lindneri additione secunda Minucii Felicis.



1763.

uERS. GERMANICA II. Octauii, interprete magn. Gottfr. Lichtwer, in-8o.



1766.

ED. GALLANDIANA. In collect. noua uett. PP., t. II. uenetiis, in fol., ad duplicem Dauisii recensionem, selectis uariorum notis que contextum emaculandum respicerent.



1767.

S. Cornelii et Nouatiani opera in eadem Gallandii Collectione, t. III, p. 278-287, et 333-362, uenet., in-folio.



1778.

ED. LINDNERANA II. Secundis curis Cl. Lindnerus Minucium, Longosalisse euulgauit, in-8o. In noua hac editione lectiones uariantes, coniecturas uirorum doctorum, et ea que ad solum spectant ne iis, quibus hec parum placent, tedio esset, exemplo uirorum doctissimorum, Gesneri, Heynii, seiungenda a reliquis esse duxit. Tum annotationes, quas olim in indices coniecerat, et quas pauci uel nemo ibi querebat, sub textum reuocauit. Singula ac curatius excussit, nec, sicubi ab eo erratum est, id fateri ingenue dubitauit. Etiam pro dissertatione Balduina, in terris nostris satis nota ubique obuia, dedit epistolam Clar. ab Houen: Deuera Minucii etate, eique subiunxit breues aliquot excursiones, que tamen notarum modum excessure fuissent.



1781.

uERSIO ANGLICA uI. A Dialogue by Marcus Minucius Felix, Edimburg, in-8o. Dignus est auctor anonymus, cuius nomen detegatur, nempe Dauid Dalrymple, de Minucio optime meritus.



1782.

ED. STAHULIANA. Wirceburgi in off. Stahel. in-8o, cum t. II Operum Cypriani curante Oberthür.



1786.

uERSIO GALLICA compendiosa Octauii, auctore D. Abb. de Gourcy, in tomo I operis cui titulus: Des anciens Apologistes de la Religion.



1786.

Fr. Ph. Gourdin, rei litterarie et antiquarie gnarus, ad D. Grappin, O. S. B., scribebat hoc anno se iamiam editurum fore noue Gallice uersionis Minuciane; que ad hunc diem incomperta remansit.



1791.

G. F. Steph. Stierer Obseruationes nonnulle critice in quedam P. uirgilii et Minucii Felicis loca. Ausp. in-4o.



1792.


uERSIO HISPANICA I. Octauii in opere cui titulus: Colecion de los apologistas de la Religion cristiana, reunida por el senor Abbate del Gourcy, traduceda al castellano et dedicata al sabio Clero de Espana por D. Manuel Imeno y Urriera. Madrid. t. II. in-4o.



SAECULO XIX.



1823.

uERS. GALLICA I. Octauii, auctore Ant. Pericaud, recensente C. Breghot du Lut, preeuntibus Tertulliani libro Apologetico et tractatu de Prescriptionibus.



1824.

uERS. GALLICA u. Eiusdem Octauii, op. D. M. N. S. Guillon in III uolumine Bibliothece eius selecte Patrum Ecclesie latine et orientalis.



1824.

H. Meieri Commentatio de Minucio Felice, Turici, in-8o.



1836.

uERS. GALLICA uI, auctore I. D. Buchon, qui eam inseruit in collectione dicta Pantheon, sub hoc titulo: Choix de monuments primitifs de l'Eglise chrétienne, in-4o.



1836.

ED. MURALTIANA Octauii, curante Ed. de Muralt, Turici, in-8o. Accedit commentatio de Minucii etate,



1836.

ED. LUBKERTIANA eiusdem auctoris, cum nott.; et uers. Germanica Iu, curante D. H. B. Lubkert. Lipsie, in-8o.



1839.

uERS. GALLICA uII. Octauii inter opera selecta Patrum in gallicum uersa sub nomine D. Genoude, in tomo Iu collectionis; Paris., in-8o.



1843.

uERS. GALLICA Iu iterum ab eodem D. Perricaud in lucem data, cum textu latino ad fidem editionis secunde Lindneri, et notis plurimis aucta ac in primis dissertationibus doctissimi uiri Greppo egregie ornata.



1844.

ED. NOuA PARISIENSIS MINUCII FELICIS, hec nempe quam damus, ad fidem unius codicis exstantis diligenter collati, cum notis selectis Lindneri, Rigaltii, Heraldi, Wowerii, Gronouii, Gruneri, Elmenhorstii, Heumanni, Cellarii, Menckenii, Dauisii, Ouzelii, Wopkenii, Gallandii, Meursii, etc., haud neglectis recentiorum editorum et interpretum subsidiis, premissis D. Lumper proemiis, Ernesti epistola, Balduini dissertatione, Lindneri synoptica et logica analysi, seduloque adiunctis Luce Holstenii epistola et Nicolai Le Nourry dissertatione de Minucio, curante huius Bibliothece editore I. P. Migne, Parisiis, in-4o.



§ II. Litterarii annales Cyprianici.



SAECULO III.



Anno 246.

CYPRIANUS, ab anno 243 Christianum se professus annis duobus in sacris litteris strenue impensis, initium scribendi pro fide sua in epist. ad Donatum facit. 



247-248.

Primum scripsit libellum de uanitate idolorum. ---Adhuc presbyterum scripsisse tres libros Testimoniorum aduersus Iudeos, item librum de Habitu uirginum, opinio multorum est. 



249.

Oriente Deciana persecutione sub initio sui episcopatus, Cyprianus scripsisse creditur Ep. LXuI ; Ep. LXII ; Ep. LXI, LXu .



250.

Seuiente persecutione, uidentur scripte fuisse Epistole Cyprianice III, Iu, tredecim in epist. Xu commemorate, ex quibus septem supersunt, nempe u, IX, X, XII, XIII, XIu, Romam misse cum Xu; tum Cypriani et confessorum Carthaginensium et Romanorum epist., in hoc fere ordine chronologico: XIX, XX; XuII, XuIII, XXII; XXI; XXIII, XXu; XXIu, XXuII; XXuIII, XXIX; XXXI, XXuI; XXXII, XXX; XXXuII; uIII; XuI, XXXu, XXXIII, XXXIu, uII, uI, XXXuI, XXXuIII, XXXIX; quibus forsan addere est Epist. XuI, XXXu. 



251.

Ad hunc annum referuntur Epist. XI, Cypriano adhuc exsulante; liber de Lapsis, post reditum; legatorum Epist. LXI, XLII, XLIII, XLIu; tum liber de Unitate Ecclesie; deinde Epist. XLu, LXuIII, XLuI, L; XLIX, XLuII LI. 



252.

Ineunte anno, Epist. LII ; paulo post Lu ; inter hec, opusculum de Oratione Dominica; circa Pascha, Epist. LIII; tum Epist. LIX, LXIu, deinde Lu, LuI, LIu, LuII ; anno exeunte, LuIII, LXXXI. .



253.

Liber ad Demetrianum  de Opere et Eleemosynis. ; Epist. LX .



254.

Epist. LXIX, LXuII, LXuIII. 



255.

Circa autumnum, Epist. LXX, tum LXXI.  Concilium Carthaginense uII, alias III, et Epistola Firmiliana ex sententia Morcelli.



256.

Paulo post Pascha, Epist. LXXII, LXXIII, LXXIu, LXXuI; Concilium prelaudatum, simul ac epist. Firmiliana ex sententia D. Marani; instante hieme, Ep. LXXu, LXIII.  Liber de Patientia et de Zelo et Liuore. 



257.


Epist. LXXuII, LXXuIII, LXXIX, LXXX, liber de Exhortatione martyrii. 



258.

Epist. LXXXII, LXXIII, paulo ante martyrium.



SAECULO Iu.



Anno 300-328.

LACTANTIUS, Institut. Diuin. lib. u, cap. 1.

»Unus igitur precipuus, et clarus exstitit Cyprianus, quoniam et magnam sibi gloriam ex artis oratorie professione quesierat, et admodum multa conscripsit, in suo genere miranda. Erat enim ingenio facili, copioso, suaui et, que sermonis maxima est uirtus, aperto, ut discernere nequeas utrumne ornatior in eloquendo, an felicior in explicando, an potentior in persuadendo fuerit. Hic tamen placere ultra uerba sacramentum ignorantibus non potest, quoniam mystica sunt que locutus est, et ad id preparata, ut a solis fidelibus audiantur. Denique a doctis huius seculi, quibus forte scripta eius innotuerunt, derideri solet. Audiui ego quemdam hominem sane disertum, qui eum, immutata una littera, Coprianum  uocaret; quasi qui elegans ingenium, et melioribus rebus aptum ad aniles fabulas contulisset.«

EUSEBIUS in Chron.:

, ,
.

»Cyprianus primum rhetor deinde presbyter, ad extremum Carthaginensis episcopus martyrio coronatur.«



353-368.

HILARIUS, Commentaria in Matth.:

»Cyprianus uir sancte memorie.«



373-390.

PACIAN., Epist. 2:

»Cyprianus in concordia omnium, in pace communi, in confessorum grege passus est; et sepe confessus iteratis persecutionibus et multa laceratione uexatus, et nouissime salutari calice propinatus est.«



328-391.

S. GREGORIUS NAZIANZ., orat. XuIII, alias XXIu: »Hec sunt que dicenda habuimus de Cypriano, atque haud scio an plura dicere necesse sit; neque enim, etiamsi orationem in longum produxerimus, quidquam tamen afferre queamus, quod illius uirtutibus et existimationi, quam de eo unusquisque concepit, ulla ex parte respondeat.« Ed. Paris., p. 440 et seqq.«



400.

PRUDENTIUS Hymn. XIII:

Desine flere bonum tantum, tenet ille regna celi,
Nec minus inuolitat terris, nec ab hoc recedit orbe:
Disserit, eloquitur, tractat, docet, instruit, prophetat.
Nec Lybie tantum populos regit, exitusque in ortum
Solis; et usque obitum, Gallos fouet, imbuit Britannos,
Presidet Hesperie, Christum serit ultimis Iberis:
Denique Doctor humi est, idem quoque martyr in supernis,
Instruit hic homines, illic pia dona dat patronus.



SAECULO u.



Ann. 382---420.

D. HIERONYMUS, Catalogo uirorum illustrium:

»Cyprianus Afer primum gloriose rhetoricam docuit: exinde, suadente presbytero Cecilio, a quo et cognomentum sortitus est, Christianus factus, omnem substantiam suam pauperibus erogauit: ac post non multum temporis, electus in presbyterum, etiam episcopus Carthaginiensis constitutus est. Huius ingenii superfluum est indicem texere, cum sole clariora sint eius opera. Passus est sub ualeriano et Gallieno principibus, persecutione octaua, eodem die quo Rome Cornelius, sed non eodem anno.«

Epist. ad Paulam. Beatus Cyprianus, instar fontis purissimi, dulcis incedit et placidus: et cum totus sit in exercitatione uirtutum, occupatus persecutionum angustiis, de Scripturis diuinis nequaquam disseruit.«

Comment. in Ion., cap. 3: »Proponamus nobis B. Cyprianum, qui prius idololatrie assertor fuit, et in tantam gloriam uenit eloquentie, ut oratoriam quoque doceret Carthagini: audisse tandem sermonem Ione, et ad penitentiam conuersum, in tantam uenisse uirtutem, ut Christum publice predicaret, et pro illo ceruicem gladio flecteret.«



430.

S. AUGUSTINUS.---Ignorat nemo quanta ueneratione sanctus Augustinus prosecutus fuerit magnum hunc Carthaginensem episcopum, quanti fecerit eius opera, quot preclara documenta et instructiones repererit in iis etiam omnibus que conscripsit sanctus Martyr de iterando Baptismate. Id unum sufficiat dicere, S. Augustinum dilexisse eloquentiam diui Cypriani, sed et simul asseruisse difficillimum esse eamdem assequi . Alio autem loco: »Non me terret,« inquit , »auctoritas Cypriani, quia reficit humilitas Cypriani; magnum quidem meritum nouimus Cypriani episcopi et martyris.«

»Cuius reuerendi episcopi et uenerandi martyris Cypriani laudibus, nulla lingua sufficeret, nec si seipse laudaret« , »ego Cyprianum catholicum episcopum, catholicum martyrem, et quanto magis magnus erat, tanto se omnibus humiliantem, ut coram Deo inueniret gratiam, nullo prorsus modo crediderim, in sancto presertim concilio collegarum aliud protulisse, quam corde gestabat« . »Ecclesie catholice auctoritatem cuius, ipse egregium et clarissimum membrum est, pro nostra infirmitate sectantes, aduersus hereticos et schismaticos enodemus« . »Beatissimum, corona etiam martyrii gloriosissimum Cyprianum, nec Africanis atque Occidentalibus tantum, uerum et Orientalibus ecclesiis fama predicante et scripta eius longe lateque diffundente, notissimum, etiam ipse heresiarches istorum Pelagius, cum debito certe honore commemorat« .



387-465.


S. MAXIMUS Taurinensis duplicem habet in natale S. Cypriani homiliam, unam, LXXIX, col. 255-258, alteram, LXXX, col. 259-260, edit. Rom., 1784.



492-496.

S. GELASIUS, pontifex Romanus, in eius decreto de Script. Eccl. Opuscula Cypriani martyris et carthaginensis Episcopi, tom. Iu Collect. concilior., col. 12, 62, apud Labbeum, Harduinum, tom. II Collect. concilior., col. 942, et Mansi, tom. uIII, col. 161 et seqq. Recensentur quidem in Gelasii Decreto opera huius Patris inter ea que ab Ecclesia Romana, uti apocrypha reiiciuntur: Opuscula Tascii Cypriani apocrypha, inquit auctor huius Decreti. uerum, preter alia momenta, que clare euincunt recitata uerba Decreto Gelasii adiuncta fuisse ab aliquo extraneo; ex Gratiano id ualidissime demonstratur; a Gratiano siquidem non inter libros apocryphos, sed inter libros ab Ecclesia probatos recensentur opera diui Cypriani. uide Tillemont. not. 52, sur S. Cyprien, tom. Iu, p. 33.



SAECULO uI.



Circa annum 550.

PROCOP., lib. I Belli uandal.: , , , , , . Cyprianum uirum sanctum, pre ceteris Carthaginenses uenerantur, ipsique templum quoddam sermone haud minimo dignum, in littore maris erectum, cultu honorantur precipuo; annuumque agent festum, quod uocant Cypriana.



562.

CASSIODORUS. Diuin. Lection., cap. XIX:

»Beatissimus Cyprianus, uelut oleum decurrens in omnem suauitatem lingua composita; declamator insignis doctorque admirabilis. Quantos enim ille dubitantes non pertulit labi, lapsos uero firmissima predicatione solidauit, confessores ad martyrium ipse perduxit? Et ne minor esset predicationibus suis, ipse quoque martyrii corona, Domino prestante, decoratus est.

ENNOD., episc. Ticinens.:

uatis Cypriani et martyris
Cor, lingua, sensus, dignitas
Mortem ferendo proferunt.
uitalis ictum nex dedit,
Mucrone parta lux micat.
Dictis fuit prefulgidus,
Et ore diues unico,
Torrentis unda gurgitis
Impacta cornu spicula
Sermone uincens promulo, etc.



CODICES.



SAECULO Iu-uII.

Codex Parisiensis I. In Bibl. Regia, sub num. 712 supplem. lat. olim in San-German. sub. num. 185-186, antea in Bibl. Coislin. asseruatus; ab Italia forte acceptus, coniicientibus mon. Benedd., in forma 4a fere quadrata, membranis et quidem elegantibus,  euo tamen crispatis compactus; in duas coIumnas duplici linea uerticali inclusas discretus; charactere unciali Romano, nitido, pleno, haud ita magno, semi-anguloso exaratus; cum litteris indistinctis, et rotundis; tenuissimis lineamentis, hastis inferioribus oblique sectis, superioribus uero in directum; uncialibus ad tres primas cuiusque libri lineas, rubris et aliquando plumbatis; ad titulos uero et ad calcem in uoce explicit, rubris et nigris alternatim; nullis punctis, nullis fere abbreuiatis, coniunctis, aut uitiatis uocibus distinctus; nullis paginarum notis, nisi in ultimo fasciculorum folio et cum uncialibus subsignatus. Littere mediocris sunt magnitudinis, calamo subtiliori exarate; haste inferiores uix descendunt, in T transuersa linea, ut in G et in L inferiores ductus euanuisse uidentur; in fine linee, tantum b. pro bus; alias a e pro e; Dms, Dmi pro Dominus, Domini; q. pro que; XPI cum litteris grecis pro Christi. His characteribus idoneis et constantibus etsi omnes attenderint, alii ad Iu aut u, alii ad uI aut uII secul. codicem adscripsere. Hec sunt in primo folio ipsamet D. I. Mabillonii manu scripta: »Codex septimi circiter seculi;« deinde annotat tum que in eo continentur, tum que desunt; ea autem sunt in primis epistole omnes; initium libri seu epist. ad Donatum; totus liber de Zelo et Liuore, initium libri ad Fortunatum, recenti manu suppletum in concilio; in concilio Carthaginensi, sententie episc. a 53 ad 69; initium libri de Laude martyrii, l. III Testimoniorum aduersus Iudeos.---Hec addit Mabillonius: »Deinde sequitur Psalterium grece et latine; ita ut uersio latina oppositam paginam occupet, unciali charactere, sine accentibus et spiritibus; incipit a ps. XuIII, cuius pars prior desideratur, et desinit in LXXII, cuius pars posterior deest.« Sed mala recentium tempestatum iniuria ac fortasse incendio Bibliothece Sangermanensis hoc Psalterium omnino periit. Cf. Nou. Diplom. t. III, p. 55, not. 1; Paléographie uniuerselle, auctoribus D. Champollion Figeac et Aimé Champollion. Paris., apud Firm. Didot, 1840.

Codex Aurelianensis, litteris uncialibus, in Bibl. public. olim San-Benedict. Floriac, libr. de Mortalitate et de Sacramento calicis. 



SAECULO uIII.

Codex ueronensis, maiusculis litteris exaratus, ante annos mille scriptus refertur in Diario Ital. Mabill. p. 23.



SAECULO IX.

Codex Parisiensis III. Biblioth. Reg., 1647, olim Colbert. Opuscula XIu in-fol.

Codex San-Gallensis I. Cypriani et Gregorii Nazianzeni opuscula; codex bonus, membrana hinc inde sordida, compactura primeua, memb. in-8o, mai. .

Codex uindobonensis, ex catologo Denis., uol. I, col. 582.



SAECULO X.

Codex Parisiensis III. Bibl. reg., 2718, olim Colbert., in-4o, forma oblonga, opuscula uII.

 Codex Montispessulanus I, ex libris oratorii Trec, olim Fr. Pithei, membranac, in-4o.

Oratio de Penitentia. Cf. Baluz., in Capitular. regg. Fr., prefatio cap. LXXu et t. I, p. 691.



SAECULO XI.

Codex Strateburgensis, in Bibl. publica, membran. Cypriani opera.



SAECULO XII.

Codex Parisiensis Iu, Bibl. reg., 1648, olim Baluzianus, in-fol., opuscula XII, spuria multa.

Codex Parisiensis u, Bibl. reg., 1653, olim Bigotianus, initio et fine mutilus.

Codex Parisiensis uI, Biblioth. reg., 1654, olim Baluzianus, a Girardo cantore S. Mauri Fossatensis exaratus, in-fol.

Codex Parisiensis uII, Bibl. reg., 1655, in-fol.

Codex Parisiensis, uIII, Bibl. reg., sub finem seculi.

Codex Parisiensis, IX, Bibl. reg., 5248. S. Cypriani due Epistole.

Codex Parisiensis X, martyrologium et necrologium Carcassonense.---S. Cypriani due epistole ad Successum, ad Clerum et plebem Carthaginensem.

Codex Trecensis I, flores librorum SS. Ambrosii, Hieron., Cypriani, etc., membranac. in-4o .

Codex Meermanni, deinde Routhii, qui eum duodecimo seculo assignat, annotat. in libr. Cypr. de idolorum uanitate, p. 331.



SAECULO XIII.

Codex Parisiensis XI, Bibl. reg., 1649, olim Ludouici de Targny, in-fo.

Codex Parisiensis XII, Bibl. reg., 1650, olim Baluzianus, in-fol.

Codex Parisiensis XIII, Bibl. reg. 1651, olim Cellerianus, quondam in ecclesia S. Martini Tornacensis asseruatus, in-fo.

Codex Parisiensis XIu, Bibl. reg., 1657, olim Mazarineus, in-fo.

Codex Parisiensis Xu, Bibl. reg., 1921, olim Mazarineus, in-fo.

Codex Parisiensis XuI, Bibl. reg., 1689, olim Colbertinus, in-fo.

Codex Parisiensis XuII, Bibl. reg., 2653, olim Colbertinus, in-fo.

Codex Parisiensis XuIII, Bibl. reg., 3318, epist. de S. Celerino, in-fo.

Codex Parisiensis XIX, Bibl. reg., 3780, olim Colbertinus, tantum epistola de Celerino lectore, in-fo.

Codex Parisiensis XX, Bibl. reg., 5323, olim Bigotianus, in-fol.

Codex Montispessulanus de duobus abusis . Henel, in-fol.

Codex San-Audomarensis, membran. Cypriani Carmina.



SAECULO XIu.

Cod. Parisiensis XXI, Bibl. reg., 1658, olim Colbertinus.

Cod. Parisiensis XXII, Bibl. reg., 1723, olim Colbertinus, tantum liber de Unitate Ecclesie, in folio.

 Cod. Parisiensis XXIII, Bibl. reg., 5352, epist. de Celerino lectore, in-folio.

Cod. Diuionensis, Bibl. publ. Diuionis, membrane, in-folio, S. Cypriani epistole, in-folio.



SAECULO Xu.

Cod. Parisiensis XXIu, Bibl. reg. 1651, olim Colbertinus, in-folio, XII, abusiua edita a B. Cypriano, Abgari, etc.

Cod. Parisiensis XXu, Bibl. reg. 1659, olim cardinalis Borbonii.

Cod. Parisiensis XXuI, Bibl. reg. 426, manu chore corii, anno 1488, exaratus. Oratio S. Cypriano tributa cuius ope infausta queque non arceri possunt.

Cod. Parisiensis XXuII, Bibl. reg. 7371, olim Colbertinus, chartaceus, liber de Unitate Ecclesie, in-folio.

Cod. Alrebatensis, Bibl. urbis publ., membran. in-4o .

Cod. Sangallensis III, in Bibl. S. Galli collect. Ioh. Biner, opusculorum S. Bernardi.

Cod. Sangallens. III, S. Augustini, Cypriani et alior . . . charte in 4o.

Cod. Midlehillensis. De XII Abusionibus opuscula quedam: frons et littere initiales eleganter auro et coloribus sunt depicte, insignia Edwardi Browne prefiguntur.



CODICES IGNOTI AEuI.

Cod. Parisiensis XXuII, Bibl. Sangenouef. cc. 1-20. Tertulliani  et aliorum opuscula.

Cod. Auenionensis I, Cypr. opera cum pictura, membrane in folio.

Cod. Auenionensis II, membran. in-folio epistole.

Cod. Auenionensis III, sermones cum pictura, membran. epist. Cypriani, Hieronymi et S. Bernardi.

Cod. Carolopolitanus S. Cypriani in oratione Dominica expositio inter miscellanea PP.

Cod. Carnutensis S. Cypriani et epistole cum duobus opusculis de Habitu uirginum, de Singularitate clericorum.

Cod. diecesis Heimbr. in-folio S. Cypriani epistole.

Cod. Metensis. S. Cypriani epistole.

Cod. Remensis, charte in-4o.

Cod. Strateburg. II, Cypriani epistole, membran. in 4o.

Cod. Basileensis. Auctoritates PP. Ecclesie orthodoxe, inter quos Cypr. in-8o.

Cod. Brugensis S. Cypriani et aliorum opera.

1. Andreas Aleriensis ex codice Parisiensi descripserat, que in principe Romana edidit Cypriani opuscula.

2. Latino Latinio, in Romana P. Manutii suppetebat Codex uetustissimus ueronensis, de quo suo loco nobis constitit. Quibus postea in curis secundis usus sit, non diserte indicauit.

3. Pamelius usus est codicibus mss. abbatie Affliginiensis, haud procul Bruxella. Anglico Io. Clementis, qui ad ipsum quasdam inde castigationes miserat. Abbatie Blandiniensis, apud Gandenses, que D. Petri  nuncupatur, qui paulo post a sectariis crematus est. Fragmento quodam codicis ms. Ludouici Carrionis, in quo nonnulla Cypriani opuscula continebantur.

Excuso codice Io. Canchii Ultraiectini cum castigationibus ad marginem ex mss. uariis codd. Codice D. Pantaleonis apud Coloniam, quem Coloniensem uocat. Castigationibus Io. Costerii, ad marginem adscripte codicis Canchii. Codice ms. abbatie Dunensis in Flandria, ex incendio sectariorum superstite. Codice ms. Io. Harrisii Angli, ex quo castigationes haud penitendas acceperat. Codice ms. abbatie Marchinensis haud procul a Duacensi academia. Codice ms. D. Nicolai extra muros Tornacenses.

4. Rigaltius laudat uarietates codicis Regii, Beneuentani, Corbeiensis, Neapolitani, Rhemensis, ueronensis, et Thuani, librum Nic. Fabri, et exemplar Pomposianum.

5. Oxonienses denique usurparunt mss. codices: quatuor Bodleianos, quatuor Is. uossii. Duo noui Collegii Oxonie. Unum Collegii Lincolniensis ibidem. Unum Collegii Pembrochiani Cantabrigie. Unum bibliothece Lamberthane. Unum bibl. Arundeliane. Unum bibl. Eboracensis. Unum bibl. Westmonasteriensis. Unum bibl. Salisburiensis. Unum ibl. Cottoniane. Item collationes codicis collegii Corporis Christi Cantabrigie, et alterius Londinensis per Th. Gale factam, item alterius cuiusdam Salisburiensis per episcopum Asaphensem. Collationes codd. Thuani cenobiorum S. Michelis in periculo maris, S. uictoris Parisiensis, S. Mauritii Tossatensis, et S. Petri Corbeiensis per PP. Benedictinos Lutetie curatas. Collationes aliquot codd. in uaticana uerone et Beneuenti existentium, nec non regis Gallie; studio D. Rob. Rigby. Preterea ratio habita codd. a Iac. Pamelio, Goulartio, Nic. Fabro, Lat. Latinio, etc., adhibitorum.

6. Baluzius non solum omnia priorum editionum ex codicibus mss. subsidia denuo excussit, sed complures de nouo etiam consuluit, quos strictim enumerat Maranus prolegom. p. CXLuII. Multorum uero uarias lectiones libris suis adscripserat, sed, quoniam citius illi distraherentur, plenam eorum notitiam colligere non licebat.



EDITIONES CYPRIANICAE,

Editionum Cypriani septem classes commode discerni possunt, quarum prima ab anno 1471, a teneris initiis Romane principis ad editionem Remboltianam producenda est; secunda a Remboltiana ad Erasmicam; tertia Erasmicam toties repetitam habet; quartam Pamelius; quintam Rigaltius; sextam Fellus; septimam Baluzius instruxit. Inde ad nostram usque Baluzianam simul et Oxoniensem, duplex deducitur editionum ordo, quarum ad Baluzium alie, alie ad Fellum referende sunt.



PRIMA EDITIONUM SANCTI CYPRIANI SERIES.


Editiones primigene. SAECULO Xu. Anno 1471.

EDITIO PRINCEPS ROMANA I. Rome in domo Petri et  Francisci de Maximis per Conr. Sweynheym et Arn. Pannartz, in-folio S. Cypriani Carthaginensis episcopi epistole ex recognitione Ioh. Andree, et cum eiusdem epistola ad Paulum II in fine:

Aspicis, illustris lector quicumque, libellos.
   Si cupis artificum nomina nosse, lege.
Aspera ridebis congnomina  Teutona; forsan
   Mitiget ars musis inscia uerba uirum.
Conradus Sweynheym, Arnoldus Panartzque magistri
   Rome impresserunt talia multa simul
Petrus cum fratre Francisco, maximus ambo
   Huic operi optatam contribuere domum.
M. CCC. LXXI.

Ex Epistola Aleriensis liquet hanc S. Cypriani editionem precessisse editionem sacr. Bibliorum, quorum impressionem, propter charte maioris defectum, interrumpere coacti fuerant opifices. Has autem epistolas se descripsisse refert ex uetusto codice Parisiensi, quum studiorum causa in eadem urbe uersaretur. Hec eius epistola, cui inseruit explanationem multorum uocabulorum a S. Cypriano adhibitorum, que »propere perlegendo,« ut ipse ait, »alicuius interpretamenti, propter tyrunculos quosdam litterarie facultatis, indigere crederet,« cum indice, qui immediate subiicitur, occupat paulo minus quam tria folia. Exempla quatuor in bibliothecis Romanis se tractasse Audiffredi acerbe docet Lairium, qui preter Greuenne exemplar aliud haud uidisse, nec facile occurrere dixerat. Enumeratur in Cat. Bibl. Chig.


1471.

ED. uENETA I, uulgo SPIRENSIS. uenetiis, apud uendelinum de Spira  , in-fol. S. Cypriani Epistole. In fine:

Loquitur lector ad uindelinum Spirensem artificem qui Epistolas Beati Cypriani reddit in lucem.


M. CCCC. LXXI.
Quamquam non ex uerbis, reddit in lucem cum docto editore Catalogi biblioth. Creuenne 1776, in-4o, tom. I, p. 59, hanc editionem Romana recentiorem esse probem; certiori tamen argumento illud esse hac occasione possit, quod cum Romana editio cod. ms. unde expressa sit, indicet, ueneta contra de simili presidio sileat, et hoc ipso silentio editionem antiquam ante excusam representare se testetur.  Grauius momentum textus inter utramque conuenientia, que, testante eodem uiro docto, tanta est, ut, preter menda quedam typographica, que uindelinus e Romana sustulisse uideri debeat, prorsus illam hec referat  .---Nitore et elegantia artis Romanam uincere putatur. Caret, ut omnes fere huius etatis editiones, paginarum foliorumue numeris, custodibus ac signaturis. Textui, quem precedunt folia duo, indicem preferentia  titulus superscriptus:



Incipiunt Epistole Cecilii Cypriani ad Cornelium Papam, et prima de Confessione, feliciter.

In hac editione ueneta habentur etiam Testimoniorum adu. Iudeos ad Quirinum libri, sed duo tantum, et multis lacunis laborantes; haud dubie eosdem iam Romana sub epistolis complectitur.


1483.

uENETA II., uenetiis apud Lucam uenetum, in-fol. Epistole et opuscula: in fine: Diui Cecilii Cypriani uiri sanctissimi et eloquentissimi epistolas exactissime recognitas Lucas uenetus, Dominici filius, solita diligentia impressit uenetiis anno salutis MCCCCLXXXIII, pridie nonas decembres . Exstabat etiam in Bibl. Pinelliana. Cf. Cat. Morelli, tom. I, p. 95, n. 578. Tractatus et sermones nonnullos accessisse propriis adhibitis uerbis Audiffredi in Cat. Bibl. Casanat., tom. II, p. 524, prodit. At maior certe pars eorum que Remboltiana ed. prebet, iam hic uulgata est, ut ex prefatione C. de P. ad Iac. Grasolarium ciuem uenetum, qui hanc editionem maxime flagitasse dicitur, in Rembolt. ed. repetita, intelleximus. Precipuum habet hoc commodi, quod epistolis singulis et tractatibus summaria prefixa sint breuia, queque in tabulam compendio redacta post prefationem conspiciuntur.

His proxime adiungendas puto editiones quasdam hoc seculo absque anni, uel loci etiam nota factas.


Incerto anno.

Sine anno, Brixie, in-4o. Cecilii Cypriani sermo de Oratione Dominica, scilicet, Pater noster, in quo docet qua potissimum oratione uti, et qualiter ad eam accedere et quo gestu corporis et modo uocis conueniat, qui se christianum esse asserit.---. Alibi legere illam non memini.


Incerto anno.

EDITIO INNOMINATA I. Sine loco et anno et typographo. Prima huius generis. Sancti Cypriani epistole, in-folio. Ab initio occurrit: »Tabula materiarum epistolarum beati Cypriani martyris secundum ordinem alphabeti«  »incipit feliciter.« Subnectitur indiculus contentorum cum breuibus argumentis. Sunt uero Epp. LXXIII.---Ad Quirinum libri tres.---Sermo B. Augustini de B. Cypriano.---Oratio Cyp. martyris.---Item oratio eiusdem quam sub die passionis sue dixit.---Passio B. Cypriani.---Sex libri ad Quirinum agmen claudunt. Occupant hec folia XuIII cum signaturis A et B uI. Folium XIX album fere totum conspicitur preter pauca, que in pagine secunde extremis ex Hieronymo impressa leguntur hoc titulo: Ex libro beati Hieronymi de uiris illustribus, de beato Cypriano. Incipiunt epistole a fol. XX et proferuntur a signaturis a I usque ad R inclusiue quinis ferme plagulis consertis subscriptum: »Explicit epistole gloriosi martyris Cypriani Cart. episc., quanta eloquentia quantaque doctrina inter cathol. doctores refulserit, epistole eius splendidissime uerborum ornatu sententiarumque ubertate optime testificantur.« Hinc nouo signaturarum ordine A-D quaterniones sequuntur hac inscriptione:


Incipit prologus in libros beati Cypriani martyris contra Iudeos editos. Qui quidem prologus est epistola quedam ad Quirinum scripta.

In fine libri:


Explicit liber tertius Cecilii Cypriani gloriosi martyris, archiepiscopi Carthaginiensis, oratoris excellentissimi, ad Quirinum. In quo libro, sicut et in duobus prioribus, fides catholica contra Iudeorum perfidiam et gentilium errores sacrarum Scripturarum testimoniis fortissime munitur et corroboratur. Deo gratias.

Characteres typorum similes esse iis que in editione Officiorum Ciceronis Moguntina, 1465, conspiciantur preter litteras paucas maiusculas Deburius sen. qui accuratissime hanc editionem descripsit in Cat. de la Bibl. du duc de la ual., tom. I, p. 131 sq. affirmat. Medie sunt inter gothicum et romanum characterem. Propter librum tertium Testimoniorum aduersus Iudeos ad hanc editionem aduerti uelim, cum uulgo primus ex cod. ms. monast. Gemblacensis emisisse existimetur Erasmus. Editio hec adeo nec Erasmo innotuit nec editorum sequiorum ulli, preter Pamelium, qui quod ex comparatione annotatt. eius ad tertium hunc librum discas, ut multi potius, qui manu uersauisse eius exemplar professi sunt, constanter duorum tantum aduersus Iudeos librorum mentionem faciant, aliosque etiam circumspecte mentis uiros in partes traxerint. Nimirum autem aliud hic latet; duplex exstat editio innominata, quarum alteram, quam iam descripsimus adhibitam seu cognitam dicemus editorum hactenus nulli; altera, de qua statim exponamus, omnium ore iactata, sed quia ne uerbo quidem describeret aliquis, magnum errorem peperit. Pamelius, qui nichil amplius quidem retulit de ea, quam statim post inuentam artem typographicam excusam uideri, censet tamen multo Erasmi castigatiorem.

EDITIO INNOMINATA II.---Sine loco et anno, in-fol. Incipit ab indice contentorum inscripto:


Cecilii Cypriani episcopi Carthaginensis et martyris dignissimi libri et epistole.---Incipiunt feliciter. Ad Donatum  de uanitatibus et Spectaculis  .---Ad Demetrianum.---De pietatis Opere et Eleemosyna XIII.---Ad Fortunatum de Exhortatione martyrii.---De Zelo et liuore.---De Bono patientie.---De Mortalitate.---De Habitu uirginum.---Ad Cecilium de Sacramento Dominici calicis  .---Aduersus Nouatianum schismaticum de Ecclesie Unitate.---De Lapsis.---De Oratione Dominica.---Quod idola dii non sint.---De Singularitate clericorum  .---De montibus Sina et Sion aduersus Iudeos  .---Ad Anthonianum, de Cornelio et Nouatiano  .---Ad Thibaritanos Exhortatoria  .---Ad Magnum, de his qui in lecto gratiam consequuntur  .---Ad Quirinum, contra Iudeos libri duo. Incipiunt Epistole Cec. Cypr., etc.

In fine:


Expliciunt Epistole Cec. Cypr., etc., nil amplius.

Character litterarum est gothicus, textus impressus est columnis sectis, signaturas habet plagularum quaternarum ab A. IIII.---R. III.



SAECULO XuI.


1500.

ED. PARISIENSIS I. Parrhisiis, apud Iodocum Badium. Cypriani epistole et opuscula tractatus de Cardinalibus Christi operibus. De hac editione non nisi per coniecturas statuere licet. Commemorat Fabricius in Del. SS. pro uer. R. Chr. p. 222, librum Cypriano adscriptum de Cardinalibus Christi operibus, etc., Paris. 1500 editum, nulla preterea, nec bibliopole nec typographi nec de editione ipsa mentione addita. Erasmus uero in annotatione ad eumdem librum editioni sue insertum meminit »editionis Badiane, in qua separatum habebatur hoc opus a reliquo uolumine.« Iam Badius primum anno 1500, Parisiis librariam exercere librosque emittere cepit . Colligo ergo Parisiensem illam, quam Fabricius notauit, editionem esse Badianam; nec uero istud solum opusculum, sed plura, forsan etiam epistolas Cypriani esse complexam; tamdiu autem a recensueditionum Cypriani eam seiungi uelim, donec certius aliquid erit compertum.


1501.

ED. uENETA I. uenet., ap. Aldum., in-4o. Cypriani Carmen de Ligno Crucis: inter petas Christianos .



CLASSIS II. Ab editione Remboltiana ad Erasmicas.


1512.

ED. REMBOLTIANA. ED. PARISIENSIS, II. Parisiis, in-4o. Beatissimi Cecilii Cypriani Carthaginensium presulis, oratoris, uerbique diuini preconis eloquentissimi: ac trini uniusque Dei proclamatoris uehementissimi opera hinc inde recepta, et in unum uigiliis et sumptibus magistri.


Bertholdi REMBOLT et Ioannis WATERLeS, calcographorum  peritissimorum ac ueracissimorum, collecta et impressa: quorum distinctio fronte sequenti notatur.

Hec in summa pagina, cuius maximam partem insigne Rembolti impressum, subiecto ad lectores tetrasticho occupat. In fine :


Beati Cypriani opuscula nouiter Parrhisiis in Sole aureo uici sancti Iacobi impressa. Expensis magistri Bertholdi Rembolt et Ioannis Waterles. In intersignio sancti Georgii commorant. Anno Domini M. D. XII. Die uero XIII nouembris.

Contenta huius editionis ex tabula a tergo tituli impressa hec sunt: Cardinalia Christi opera usque ad eius ascensionem et de Spiritu S. .---Epistolarum libri Iu. Primus liber habet epp. XII. Secundus XII. Tertius XXu. Quartus X.---Tractatus eiusdem sex. Primus in Demetrianum. Secundus, de Habitu uirginum. Tertius, de Prelatorum Simplicitate, i. e. Unitate Ecclesie. Quartus, de idolorum uanitate. Quintus de Montibus Sina et Sion aduersus Iudeos. Sextus, de Reuelatione capitis Ioannis Baptiste.---Liber sermonum eiusdem beati Cypriani sermones sex continens. Primus, de Eleemosyna. Secundus, de Zelo et liuore. Tertius, de Bono patientie. Quartus, de Mortalitate. Quintus, de Lapsis et iam coronatis martyribus. Sextus, de Oratione Dominica.---Eiusdem symboli Apostolorum expositio.---Libellus eiusdem ad Fortunatum, de Martyrii exhortatione.---Eiusdem lib. de Singularitate clericorum.---Eiud. lib. duo aduersus Iudeos ad Quirinum; primus, in XXIII cap. distinctus; secundus, in XXIX.---Passio eius per Pontianum eius diaconum edita.

Que + signo notantur, de nouo accessisse putanda sunt, reliqua ex edit. ueneta anno 1483, desumpta uidentur. Ita quidem, inquit Rob. Fortunatus Maclouiensis in epistola in recommandationem operis premissa ad Lodoicum Ruuicium  Blesensem :

Adiiciendam etenim tuis illis que dedisti Cardinalia Christi opera usque ad ascensum eius ad Patrem, una cum eiusdem auctoris in Symbolum apostolorum expositione et per Pontianum eius diaconum passione curauimus, aliquibus, uti de aleatoribus et ceteris paucis  presens in tempus omissis  .
Nec tamen tractatus ille de Cardinalibus Christi operibus una cum illo de Spiritu S. qui folia XXXII occupare deberent  , ut numeri adscripti significant, in nostro exemplari, certe non mutilo comparent, sed textus Cyprianici initium ab Epp. libro I, numeratur, fol. 1 sqq.---Quod reliquum est Guilielmus Potetus Biscutinus per uices Fortunati curam sustinens relegisse, emaculasse annotatiunculis, locorumque Bibliorum aliorumque ad marginem donasse dicitur, et excipit proxime quidem Fortunati epistolam huius Poteti ad lectores carmen, quod deinceps sequitur aliud Hier. Alexandri, profess.  Paris. in commendationem impressoris Rembolti . . . . . ubi obiter impressores monentur officii . . . . . tum uenete ed. prefatio Hieronymi et Lactantii de Cypr. testimonia. Summaria in epistolas et tractatus reliquos, denique indiculus rerum sub nomine Emporiorum Epistolarum, tractatuum, etc, et materiarum. Typorum character similis est fere eorum librorum characteri, qui apud Io. Paruum prodierunt, sed paulo nitidior.



1519.

ED. BASILEENSIS I, Basilice in-fol. Huius anni et loci editionem commemorat Sandius, unde et qualem, non expedio.



CLASSIS III. Editiones Erasmice.


1520.

ED. BASILEENSIS II, ERASMICA I, Basilee ex officina Froben, in-fol. Opera sanctissimi martyris Cec. Cypriani ep. Carth. . . . . . studio curaque D. Erasmi Roterodami.


Prodit Cyprianus  et emendatior multo sublatis opera nostra mendis: et aliquanto purior, semotis iis que illi falso tribuebantur: et auctior, adiectis aliquot ex uetustissimis exemplaribus, que hactenus desiderata sunt. Postremo prodit opera Frobenii nitidior simul et augustior: prodibit autem et feliciter si T. R. D. nostre industrie fauebit. Addita sunt ex uetustis codicibus.


Epp. ad Iubaianum, de hereticis baptizandis . Ad Pompeium contra ep. Stephani . Ad Quintinum, de hereticis et schismaticis baptizandis sententie episcoporum concilii Carthaginensis .

Abiudicauit Cypriano, retinuit tamen ex edd. prioribus:


De montibus Sina et Sion, adu. Iudeos.---De Reuelatione cap. S. Ioan. Bapt.---Expositio in symb. quod uocant Apostolorum.---De Singularitate clericorum.---Ad Corn. pap., de Cardinalibus Christi uirtutibus.

His insuper adiunxit ex descriptis calamo libris, notha eadem:


Ad Moysen Maximum et ceteros, de Laude martyrii.---De Disciplina et bono pudicitie.---Ad Nouatianum heret., quod lapsis spes uenie non est deneganda.---Duas orationes B. Cypriani.---Sermonem B. Augustini de S. Cypriano mart.

Annotationes Erasmi admodum pauce una cum duplici indice operum Cypriani, altero ordinis quo inuicem se excipiunt, altero iuxta litterarum ordinem digesto, nec non de Passione Cypriani per Pontium, cuius tamen ipsissimum opus non esse sed a recentiore quopiam ex eius opere decerptum Erasmus monet, textui premittuntur, cui alius insuper sententiarum index subiunctus est.


1520.

ED. ERASMICA II, Coloniensis I. ap. Henr. Alopecium.


1521.

ED. ERASMICA III. Ibid., ap. eumd.  in-fol.---Opera ab innumeris mendis repurgata, adiectis nonnullis libellis ex uetustissimis exemplaribus, que hactenus non habebantur, ac semotis iis que falso uidebantur inscripta una cum annotatiunculis. Atque hec omnia nobis prestitit ingenti labore suo Erasmus Roterodamus, uir iuuandis optimis studiis  natus. Hanc notauit Sandius, p. 42; pleno titulo laudauit Hamberger, p. 599, t. II, preter hos autem ab omnibus ignorata aut neglecta fuit.


1522.

ED. ERASMICA Iu. Apud inclytam Coloniam. Io. Soter excudebat mense martio, 2 uol. in-8o. Opera D. Cec. C. E. C. uolumen primum ex recognitione Erasmi Rot. uol. II, uarios complectens et tractatus et sermones, quorum tibi catalogum sequens exhibebit pagella, etc., etc.


1525.

ED. ERASMICA u. Ibid., per eumd.  in-fol. Opera sanctissimi Mart. Cec. Cypr. Episc. Carth., iam tertium habes, lector, a mendis repurgatiora, ex uariarum editionum ac uetustissimorum codicum collatione, adiectis pluribus, que uulgata non fuerant, annotatis, que uel notha ferebantur, uel ambigua, studio curaque D. Erasmi Roterodami.


1527.

Hagane, S. Cyprianus de Eucaristia. 


1528.

ED. LUGDUNENSIS I. Lugduni, apud Seb. Gryph. 2 uol. in 8-o. Fabric. 220.


1528.

Sine loco in-12. Cyprianus de Oratione dominicali. .


1530.

ED. ERASMICA uI. Bas. ex. off. Froben. in-fol.---Opera iam quartum accuratiori uigilantia a mendis repurgata per Des. Erasmum Rot. Accessit liber eiusd. apprime pius ad Fortunatum de duplici Martyrio antehac numquam excusus. 

Dicit Erasmus se hunc tractatum in uetustissima bibliotheca inuenisse. Sed artificem huius libelli ipsissimum esse Erasmum, ac ingenii sui opus subdidisse pronuntiat Henricus Grauius, cui assentire uidentur Pamelius et Ceillierius. Certe hactenus nec bibliotheca, ex qua hunc libellum eruit Erasmus cognita cuiquam fuit; nec codex, quo se usum esse indicat, cuiusquam in manus peruenit. Et res, et uerba stylum Erasmi redolent, et quod suspicionem magis auget, nonnulla Scipture testimonia, ut obseruat Pamelius, ita prorsus in hoc libro, ut in aliis Erasmi elucubrationibus redduntur. Lumper, Hist. theolog. crit. PP., t. XII, p. 387.


1535.

ED. LUGDUNENSIS. II. Lugd., apud Gryphum, in-8o, testibus Dupinio, Ceillierio et Lumper.


1537.

ED. LUGDUN. III. Ibid., apud eumdem, in-8o, testibus DD. Nourrio, Marano, Ceillierio et Lumper.


Eodem anno.

ED. ERASMICA. uII. Basilee, ex off. Froben., 2 uol. Fabric. 220.


1538.

uersio Germanica I. Tractatus de Singularitate clericorum, qui uulgo inter Cypriani opera habetur, a celeberrimo Cochleo Theodisce euulgata fuit, teste Ceillierio, qui autem nec locum nec formam editionis adnotauit.


 1540.

ED. ERASMICA uIII. Bas., in off. Herwagiana, in-fo . Huius quatuor exemplaria c. mss. coll. in bibl. Baluziana erant.


1541.

ED. PARISIENSIS III. Paris. ap. Arnulph. Langelerium. in-fol.---Editio fede interpolata et contaminata licet repurgationem iactet in titulo eoque impudentie progressi sint curatores, ut Erasmi prefationi date Louanii, 1519, subscripserint Paris. 1541. Pamelius hac de re queritur in annott. ad librum de Oratione Dominica, ad uerba: Excusatio tibi nulla, etc., que leguntur etiam apud Caueum p. 129. Huius exemplaria coll. c. mss. codd. exstabant in Baluziana.


1541.

ED. PARISIENSIS Iu. Paris., ap. Oudin.  Paruum, haud dubie in-fo .


1541.

ED. PARISIENSIS u, ERASMICA IX. Ibid., ap. Franc. Reynault, in-fo.---Ex ed. et cum ann. Erasmi. 


1541.

ED. PARISIENS. uI. Apud Nicolaum Guigant. in f-o .


1541.

ED. ERASMICA X. Antuerp. in-8o. Cyprianus. 


1541.

ED. ERASMICA. XI. Basilee, ex offic. Herwagii, laudante Nourrio.


1542.

ED. ERASMICA XII. Antuerpie, exc. Io. Crinitus. D. C. Cypr. Ep. Carth. et Martyris Opera, in duo tomos diuisa. Est Coloniensis an. 1522, indicibus tamen exilioribus.


1544.

ED. ERASMICA XIII, uulgo GRAuIANA. Colonie, ex officina typ. Petri Quentel, mense augusto. D. Cec. Cypr.---Uniuersa, que quidem exstare sciuntur, opera: iam nouissime ex castigatione Des. Erasmi Roterod. diligentius multo quam hactenus umquam, exemplarium manuscriptorum subsidio a mendis uindicata. Cum accessione libelli Cypriano inscripti, eruditi admodum ac pii, de Martyrio duplici, ad Fortunatum. Accesserunt et annotationes Erasmi, non quidem unum in locum, precipitate, sicuti hucusque factum est: sed suis queque locis diuersa characterum specie nunc primum inserte: partim ut lector querendi tedio leuaretur, partim, ut commodius et acutius, quid sibi uelint Cyprianus et Erasmus, quasi ex opposito inspiceretur. Et annotatiuncule seu castigationes aliquot doctissimi utriusque lingue uiri Henrici Grauii, breues ille quidem et pauce, sed opportune tamen et erudite. Et index nouus, copiosior longe uetusto illo et magis digestus, iam recens opera Bartholomei Laurentis adiectus. Quid huic editioni tribuendum sit, facile sentient ii qui uel anteriores Cypriani edd. probe norint, uel hanc cum quauis conferre non fuerint grauati.

 Erasmianarum annotat. aliquot tamen quia priuatim suis locis aptari non uolebant, ab initio seorsum cum castigationibus Grauii relicte. Ad librum de dupl. Martyrio Grauius suspicatur: phrasim Erasmum ipsum aut quempiam Erasmo similem referre potius auctorem, quam Cyprianum. In eamdem sententiam iuit postea Pamelius alios etiam assentatores nactus. Errat uero Pamelius, dum utramque Frobenianam hunc librum proferre inquit, siquidem, ut suo loco professus est, uersa uerit editiones an. 1520 et 1525  . . . . . Baluzio auctore, non ipse Grauius hanc ed. curauit, sed alius, qui exemplari edito, coniecturis et uariis lectionibus ex codd. mss. a Grauii manu notato uteretur. Quod ex totius editionis adornatione concludere mihi uir sagacissimus uisus est que sane huic suspicioni fauet.


1544.

ED. ERASMICA XIu, GRAuIANA II. Basilee, in Quenteliana officina Henrici edita fuerunt eadem Cypriani opera, referente D. Nourryo nostro et post eum Lumper.


1544.

ED. LUGDUNENSIS Iu. Lugduni, apud Gryph. in-8o, 2 uoll. uide superiores.


1546.

ED. uENETA II. uenet., in-4o. Cypriani Exorcismi. 


1547.

ED. uENETA III. uenet., ad signum Spei, in-8o . Opera adiectis eiusdem Carminibus de Cruce Redemptoris. 


1549.

ED. ERASMICA Xu, GRAuIANA III. Colonie, , ex eiusd. Grauii recensione. Fabricio teste.


1549.

ED. ERASM. XuI. Basilee, apud Froben., testibus Dupinio, Nourryo, Ceillierio et Lumper.


1549.

ED. LUGDUNENSIS u. In-8o, referentibus iisdem testibus.


1550.

ED. ERASMICA XuII. Basilee, apud Herwagium, teste Nourryo.


1550.

ED. LUGDUNENSIS uI, in-8o, apud Gryphum, teste Dupinio et Ceillierio.


1553.

uersio Germanica II, a Melch. Ambachio in lucem prolata, sub hoc titulo: S. Cecilii Cypriani, des alten Christl. Lehrers u. Bischofs Predigten u. Schriften mit Summarien u. Erklarungen etlicher dunkler Sprüche u. Worter, deren S. Cyprianus gebraucht, aus S. Cypriani selbst u. Anderer Christl. Lehrer Scriften erleutert. Zeugniss, urtheil u. Lob der fürnemsten Lehrer uom Leben, Lehre u. leiden S. Cecili Cypriani, Norimb.---Non omnia scripta germanice exhibentur.


 1554.

ED. LUGDUNENSIS uII. Lugduni, apud Gryphum, in-8o, teste Marano.


1556.

ED. LUGDUNENSIS uIII. Ibidem, in-8o, testibus Nourryo et Ceillierio.


1557.

S. Cypriani, liber de Unitate Ecclesie, cum annotationibus, itidem cum Augustini libro eiusdem argumenti, premissa G. Calixti introductione, Helmst., in-8o.


1558.

ED. ERASMICA XuIII. Basilee, apud Herwagium, in fol., ex ed. et annotationibus D. Erasmi. Hanc laudant Dupinius, Ceillierius et Maranus.


1560.

Paris., forma non significata. Carmina de Genesi et Sodoma .


1563.

ED. MANUTIANA, ROMANA II. Rome, apud Paul. Manutium Aldi F. in-fo. D. C. C. Ep. C. et gloriosissimi martyris Opera, ad ueritatem uetustissimorum exemplarium summa fide emendata, addito etiam quinto epistolarum libro, antea numquam edito. Alia eidem Cypriano adscripta. Cum indice rerum ac uerborum memorabilium maxima diligentia collecto.

Recensuit Latinus Latinius, adhibito uetustissimo codice ex ueronensi bibliotheca aduecto, ac litteris capitalibus, ante annos mille exarato, aliisque mss. exemplaribus, de quibus singulis tamen affirmare non ausim, ad manum fuerint, in prima hac recensione, nec ne. Dominic. Macrus in uita eius: »Multis, inquit, uigiliis ac laboribus quam plurima collegerat ad illustranda loca aliqua obscuriora. Parauerat etiam quasdam annotatiunculas, in quibus, post uarias codicum lectiones indicatas, quam ipse maxime esset secutus, significabat; additus etiam ab eo fuit sincerus epistolarum liber, multa denique summa fide restituta fuerant. Sed, quia contra scriptorum codicum fidem, nonnulla retenta, aliqua addita, quam plurima immutata  considerabat, non est passus nomen suum a Manutio ullo modo in ed. adscribi, ne fidem suam uel leuissime infirmaret.«---Recensuit deinde secunda uice ad edit. Pamelianam, que eius cure in Bibl. Sacra et Prof. pp. 174 sqq. exhibentur, in quibus satis de Manutio queritur, simulque egre fert Manutio huius editionis laudes a Pamelio tributas. Habet hec ed. omnia que uulgata erant in Erasmianis et Grauii edd. preter Firmiliani ad Cyprianum epistolam contra epistolam Stephani pape in Pamel. et Ox. n. 75, de quo Latinus Latinius in Bibl. p. 177, contra annotata Pameliana: »Ego Latinus omisi, inquit, non Manutius, cum maiorum exempla secutus, tum hominis petulantiam detestatus.« Accessit autem de nouo preter librum u epistolarum, qui Xu constat, inter illa que adscribi Cypriano solent, dubie tamen fidei uisa sunt, liber de Spectaculis,  tum uita Cypriani per  Pontium conscripta, una cum Actu passionis, cuius ipse Pontius meminit et Passione Cypr., que in superioribus edd. exstabat et hic Paulo diacono tribuitur. Quod ad habitum huius ed. externum spectat, nescio an splendidam potius quam nitidam dicere debeas; is certe typorum in epistola dedicatoria ad cardin. Borromeum---adhibitorum est honos et ut uel summis, quibus hodie Italia gloriatur, contendere possis huius artis monumentis; nec reliqui textus, minor licet, multo inferior est character. In bibl. Acad. exemplar cum collatione codd. uer. uat. Beneuent., etc. exstat cuius olim possessor fuit Ioseph Smith, consul Britannus apud uenetos. In bibl. Baluz. huius exempla duo cum mss. collata exstabant.


1564.

ED. MORELLIANA, PARISIENSIS u. Parisiis, apud Guil. Desbois, in-fo.---Opera omnia, ueterum exemplarium collatione repurgata, editio aucta et obseruationibus illustrata, diligentia et labore Guiliel. Morellii. Prefatus est Hadr. Turnebus, restituta ep. Firmiliani, add. ep. Iu int. Pamel. Preterea accessere adscripta Cypriano: liber de Aleatoribus, quem Cypriani esse uix dubitat Pamelius; Carmina: Genesis, Sodoma, ad Senatorem, de Pascha Domini.---Ad uigilium Celsi in altercationem Iasonis et Papisci prefatio.---Aduersus Iudeos, qui insecuti sunt Christum.---De duodecim Abusionibus seculi.---Dispositio cene.---Huius ed. septem exemplaria c. mss. codd. coll. in bibl. Baluziana habebantur.


1564.

Soli tractatus Cyprianici, post Leonis Magni opera, Parisiis, apud Claudium editi fuerunt, referente Nicolao Nourryo.


1565.

uersio Gallica I. Sermones S. Cypriani gallice reddidit Franciscus de Belleforest, teste eodem Ceillierio. Paris, in-8o.


1566.

Anonymi uita Cypriani, Paris., in-8o, mentionem eius faciunt Fabricius, Bibl. lat., uol. III, p. 384; Walchis, Bibl. Patrist., c. 1, § 6, p. 44; Iene, 1834.


1567.

uers. Italica I. Tractatum de duplici Martyrio, inter S. Cypriani opera apocrypha, italice uertit D. Raphel, monachus Florentinus, additis uita et Passione eiusdem sancti episcopi et martyris. Ex Argelato et Paitono, Florentie.



CLASSIS Iu. Editiones Pameliane.


1568.

ED. PAMELIANA I. Antuerpie, ap. uiduam et hered. Ioan. Stelfii. in-fo. Opera . . . . . . iam denuo quam accuratissime recognita collatione facta editionum Pauli Manutii et Guil. Morellii ad exemplaria aliquot manusc. uetustissima, certoque ordine, habita temporum ratione in tres tomos nunc primum distincta.  Annotationes Iac Pamelii . . . . . toti operi sparsim interiecte; quibustum castigationum ratio et lectionum uarietas obiter indicatur, tum quidquid ad antiquitatem ecclesiasticam pertinet, paucis explicatur. Ab eodem recens adiecta D. Cypr. uita e scriptis ipsius collecta, et Scripturarum citatarum index locupletisssimus desideratus hactenus.---Refrictum quo ex longo satis annorum spatio Pamelius Cypriano operam dederat, studium, dum primum in theologicis studiis esset occupatior, mox Gallica profectione impeditus, incendit ecce iterum duplex huius scriptoris, que eodem pene tempore prodiisset P. Manutii et G. Morellii editio. Ac superauit quidem utriusque uirtutes , cum iterata et nouis presidiis adiuta textus cura; tum ceteris copiis, quas titulus pollicetur, primus Cyprianum instruxit ac decorauit, in primis argumentis preclaris et lucidis singulis libris ac epistolis prefixis, et industria qua singulorum libellorum ac epistolarum seriem chronologicam indagare studuit. Codd. usus est mss. plurimis ex omni fere Belgio conquisitis. Ex edd. antiquioribus precipue innominatam I, de qua supra diximus, et Remboltianam euoluit. Latinus Latinius, cuius supra laudauimus curas secundas, nimium sepe Manutii confisum esse correctionibus Pamelium censet. Ipse preter 700 et eo amplius locos restitutos in sola Scripturarum citatione marginali, ab innumeris insuper mendis perpurgatum Cyprianum sua opera prodire affirmat, ita, addit, ut sperem  nulla posthac eius recognitione opus fore. Preuertit uero hac opera Io. Harrisium Anglum, Th. Moro a secretis quondam, a quo inuicem anteuerti cupit in Tertulliano euulgando. uite Cypriani a Pamelio conscripte premissa sunt, que Pontii et Pauli diaconi nomine de uita eius et passione feruntur, item Augustini oratio et Agobardi quedam de translatione corporis D. Cypr. in Galliam.---Ac cum tota editio diuisa sit in tres tomos, primus epp. continet, numero LXXXIII, hac serie: 1o Epp. statim a Baptismo D. Cypr.; 2o in secessu eiusd. toto biennio; 3o sub pontificatu Cornelii et Lucii; 4o miscellaneas in pace Ecclesie uariis temporibus; 5o sub pontificatu Stephani de baptizandis hereticis; 6o in exsilio et sub finem uite conscriptas. Secundus, libros et tractatus uarios numero Xu. Tertius, Opera Cypriano adscripta.---Ac in contextu nonnulla quidem proprio arbitrio aut a se omissa aut posita esse Pamelius fatetur, nonnumquam etiam contra mss. codd. auctoritatem, et hac ingenua professione liberoque de Manutii ac Morelii mutationibus iudicio male fraudis suspicionem a se amouit.


1569.

uersio Italica II.---Annibal Caro italo sermone donauit tractatum S. Cypriani de eleemosyna, impressum apud Aldum cum duabus orationibus S. Gregorii Nazianzeni pariter italice uersis, teste Eudoxio Philenio. uenet, in-4o.


 1572.

uersio Italica III.---S. Cypriani plures sermones a monacho Florentino italice uersis cum aliorum SS. PP. orationibus et tractatibus, apud Iunta, Florentie, in-4o, teste Ceillierio.


1574.

ED. PAMELIANA II. Paris, ap. Niuellium, in-fol. Pameliana recusa; in Bibl. Baluz. coll. c. mss. codd. manu Nic. Fabri.


1574.

uersio Gallica II.---Opera D. Cypriani in idioma gallicum a Iacobo Tigeon Andegauo, canonico Metensi, reddita et edita fuere, teste Ceillierio.


1574.

uersio Gallica III.---Tractatus D. Cypriani de Lapsis gallice transtulit Simon Goulartius, teste Ceillierio.


1575.

ED. PAMELIANA III, recusa Colonie Agrippine, in-fo, teste Baluzio.


1577.

uersio Italica Iu.---Liber seu sermo de Mortalitate, sine anno, loco et typographi nomine, italice uersus. Exstat, teste Eudoxio Philenio in bibliotheca Zeniana D. PP. habetur et in Rhetorica Iasonis de Norres et typis impressus Patauii.


1579.

Prage. in-4o. Cypriani dispositio cene cum explicationibus. 


1589.

ED. PAMELIANA Iu. Antuerp., in-fol. recusa Pameliana, apud Bellerum.


1593.

ED. GOULARTII I. Paris., excudebat Io. Le Preux, in-fo. eadem recusa, eadem cum inscriptione ac supra. Editio ultima prioribus emendatior, cui nunc primum accesserunt noua breuiaria singulis Epp. et tractatibus prefixa; perpetue note ad marginem, que auctoris methodum indicant; responsiones passim interiecte ad ea que Pamelius pro dogmatum pontificiorum confirmatione ex Cypriano et ueteribus theologis protulit. Chronologie item et theologie Cypriani nouus index, cum epistola dedicatoria Simonis Goulartii ad ecclesias in Hollandia et Zelandia collectas.  Cf. Posseuin. App. S. T. I, p. 396, et Sand. Exstat etiam in Bibl. Leidensi, et in Mus. Britt.

De hac Goulartii editione Ceillierius et Baluzius sequens tulere iudicium: ordinem Pamelii et contextum secutus est, sed de suo addidit longas et operosas ad legendum obseruationes, quibus Pamelium refellere et S. Cyprianum caluinistam facere conatus est.


1593.

ED. GOULARTII II. Geneue, in-fol., cum notis Iac. Pamelii et Simonis Goulartii ad eas obseruationibus. Hec exstat in bibl. Barberiniana . Rom., 1687, 2 uol. in-fol.


SAECULO XuII. 1600.

Thom. Iamesii Cyprianus rediuiuus, hoc est Elenchus  eorum que in opusculo Cypriani de Unitate Ecclesie sunt addita, detracta lapsu typographico, alio quouis modo supposita; London, in-4o.---Ubi legendus est Andreas Riuetus, lib. II Critic. sacre., cap. 14, t. II opp. Theolog., p. 1095.


1603.

ED. PAMELIANA Iu. Parisiis, in-fo, apud Sebastianum Niuellium .


1603.

ED. PAMELIANA GOULARTII III. Parisiis, in-fo. Edit. Pamelii recusa cum obseruationibus Goulartii.


1603.

Cypriani de idolorum uanitate, in-8o, sine loco 


1603.

Theod. Petreii Confessio Tertullianea et Cyprianianea, quatuor lib., Paris, in-8o, partium studio admodum laborans, inquit Walchius, Bibl. Patrist., cap. 9, § 94.


1607.

ED. PAMELIANA u. Paris., in-fo, Apud. Seb. Niuell. Cf. ed. 1603.


1616.

ED. PAMELIANA GOULARTII Iu. Paris. Apud Sebastianum Chapelet, cum annotationibus Goulartii, et Pauli Manutii, Guillielmi Morellii editionum ope emendata, teste Nourryo.


1617.

ED. PAMELIANA, GOULARTII u. Geneue, in-fo, cum notis Goulartii et Pamelii, teste Ceillierio.


1617.

ED. PAMELIANA uI. Colon., in-fo. Hanc editionem referunt Maranus et Fabricius. 


1620-1664.

Hermanni Rotlimauni Theosophia priscorum patrum Tertulliani et Cypriani, etc., quater sub uariis titulis euulgata, uitemb., in-4o. Cf. Annal. Tertullianeos in tom. I huiusce Biblioth., ad ann. 1620, 1636, 1655, 1664.


1623.

ED. PAMELIANA uI. Paris, in-fo. 


1629.

uersio Germanica III.---Tractatus D. Cypriani de Mortalitate, germanice uersus per Ludouicum Lauaterum, sub hoc titulo: Traktetlein den heil. Cypriani uon der Pestilenz. Tiguri., in-8o. 


1632.

ED. PAMELIANA uII. Colon., in-fo. 


1632.

ED. PAMELIANA uIII. Paris, in-fo. 


1632.

Cyprianus, de Unitate Ecclesie, cum mss. coll. et annott. illustratus studio Ieremie Stephani. 


1633.

ED. PAMELIANA IX. Paris, in-fo. 


1633.

De Bono Patientie, cum notis Ieremie Stephani, Oxon. in 8o.


 1643.

Cyprianus, de Idolorum uanitate, cum obseruatt. Rigaltii. 


1644.

ED. PAMELIANA GOULARTII Iu. Eam laudant Dupinius, Nourryus et Ceillierius.


1645.

uersio Gallica Iu. Tractatus de Lapsis gallice redditus ab Arnoldo, seu gallice: Traité des Chrétiens qui étaient tombés durant la persécution, traduit par M. Arnault. 



CLASSIS u. Editiones Rigaltiane.


1648.

ED. RIGALTIANA I, PARISIENSIS XII. Lutet., Paris., ap. uid. Mathurini Dupuis, uia Iacobea, sub signo Corone. in-fol.---1o S. C. C. opera Nicolai Rigaltii obseruationibus ad ueterum exemplarium fidem recognita et illustrata. 2o Nic. Rigaltii Obseruationes ad C. C. Ep. et Tractt. Diss. anonymi scriptoris antiqui de Baptismo hereticorum nunc primum edita ex Bibl. Remigiana.


Ad Epistolas et Tractatus, Rigaltius inquit, ostendi precipua ueteris scripture lineamenta, ab ipsius auctoris stylo seruata fideliter in optimis exemplaribus ueronensi et Beneuentano collatis olim a Marcello  et Antonio Augustino episcopo tunc Allifano: que in Cypriani uolumine manu Car. Monchalli Tolosatum archiepiscopi summa diligentia ac fide descripta, perpetuo nobis usu fuere. Atque hic illa quidem in ipso Cypriani operum contextu representari omnia debuisse non inficior; nec me huiusce consilii ambiguum fuisse umquam existimari uelim; tristissime tuli, quod festinantibus operis typographicis adesse mihi non licuerit.

Obseruationes ergo, inquit Schenemann, partim in lectionis uarietate codd. laudatorum diiudicanda uersantur, partim scholiorum uicem sustinent, que ut breuia sunt pleraque, ita frugi plenissima et a recto et eleganti iudicio et egregia conspicua. Accedit preterea in Tertullianum antea superioribus annis editum obss. spicilegium, et famosus ille de Corporis Christi pulchritudine tractatus. Ordo idem ac in Pameliana, quamquam non in tres tomos distincti sunt libri. Epistolam etiam primam seu fragm. epistole potius, quod primus uulgauerat Pamelius, omisit Rigaltius. Huius ed. quatuor exempla c. mss. codd. coll. in Bibl. Baluziana exstabant.

De Rigaltii editione ita censet Dupinius: »Ad eius exemplum D. Rigaltius, Tertulliano in lucem emisso, Cyprianum edidit, nichilque in ordine a Pamelio obseruato mutans, huius auctoris opera tantum correxit ex duobus Italie manuscriptis, que de Monchal, archiepiscopus Tolosanus, ad marginem Cypriani sui adscripserat, notasque conscripsit ad loca difficilia explicanda, et obseruationes ad disciplinam horum temporum illustrandam; harum obseruationum nonnulle audaces quidem uidentur, at eas in prefatione excusare conatur. Addit Remigius Ceillier, quod liberalis Rigaltii audacia, qua suis Commentariis loca quedam D. Cypriani prerogatiuas Romanorum Episcoporum stabilientia eneruare studuerit, non paucos eidem aduersarios conflarit, inter quos precipue Albaspineus, qui, teste Hugone Grotio , eumdem tamquam hereticum denuntiasset, nisi mors eiusdem conatibus interuenisset. Male quoque audit apud theologos, quod Baptismum infantium traditionis esse apostolice inficiatus fuerit.


1649.

ED. RIGALTIANA II.---Ibid., apud eumdem, in-fo, repetita. C. ms. collata in Cat. Bibl. Bodl.


1650.

Londini, in-8o, Cypriani opuscula uaria: Epistole, de Habitu et disciplina uirginum, de Lapsis, de Unitate Ecclesie, de Oratione Dominica, etc., inter Franc. Rous Mella Patrum, p. 843-944. 


1664.

uersio Gallica u. D. Cypriani tractatus de Oratione Dominica et de Mortalitate, gallice redditi per Dominum Laual, i. e, per ducem de Luynes, teste Ceillierio.


1664.

uersio Gallica uI. Referente eodem Ceillierio, tractatus D. Cypriani de Eleemosyna habetur ad finem uoluminis secundi abbatis San. Cyrani de Eleemosyna christiana, inter prefati abbatis opuscula.


1666.

ED. PRIORIANA, PARISIENSIS Xu.---Paris. ap. Io. Dupuis, in-fo. Ex editione Rigaltii, cum eiusdem annotationibus integris Iac. Pamelii et aliorum commentariis seorsum antea editis. Accedunt M. Minucii Felicis Octauius; Arnobii Afri lib. uII adu Gentes; Iulii Firmici Mat. lib. de Errore profanarum Religionum; Commodiani instructiones adu. Gentium deos cum eiusd. Nic. Rigaltii notis, et uariorum Commentariis ed. aucta et notis illustrata studio Philippi Priorii.


1667.

Ludou. Thomassini presb. congreg. Orat. Dissertatio in synodos sub Stephano papa in causa Baptismi hereticorum, Romanam, Carthaginensem, etc., ann. Christi 256, 257, etc.; inter Dissert. in concilia tum generalia, tum particularia. Lutet. Paris., in-4o.


1669.

Sebast. Niemanni Dissertatio de Libellaticis, Iene.


1681.

Altorfii, typis et imp. Hen. Meyeri, in-4o, Cypriani et aliorum quorumdam ad ipsum uel in simili causa scripte Epistole XXCIII, ordine Pameliano locate, ex edit. Goulartiana in sectiones diuise, et cum S. Augustini ad Cypriani argumenta de Baptismo hereticorum responsionibus suo loco subiunctis, uariis etiam Pamelii, Rigaltii, aliorumque lectionibus et coniecturis, ut et Gratiani in Decreto, Lombardi in libris Sententiarum, ac Thome Aquinatis in Summa theologie allegationibus in margine notatis, et aliquot denique utilibus iudicibus seorsim edite studio Luce Frid. Reinhardi, theologi in Uniuersitate Altorf. P. P., etc. Textus uti ordo epistolarum est Pamelianus, additis in margine uarietatibus omnium fere codd. apud Pamelium, Rigaltium et Goulartium obuiis. Plurium mss. e Germania  obtinendorum desiderio se flagrasse, ait editor; omnes autem fautores, quos eo nomine interpellaret, eorumdem questos esse inopiam; accepisse tamen e bibl. Norimbergensi utendas editiones Romanam et uenetam 1471, et innominatam; quas saltem excutere debuisset curiosis, earumque uarias lectiones disertius indicare. Hec editio, iudice Dupinio, nichil habet, quod in aliis non inueniatur, nisi quod ex bene multis manuscriptis recensita sit.



CLASSIS uI. Editiones Oxonienses.


1682.

Oxonii, e theatro Scheldoniano, in-fo, S. Cypriani Opera recognita et illustrata per Ioannem Fellum Oxoniensem episcopum. Accedunt Annales Cyprianici, siue tredecim annorum quibus S. Cyprianus inter Christianos uersatus est, breuis historia chronologice delineata per Ioannem Cestriensem. Prima huius editionis dos est, quod tractatus Cypriano suppositi et a prioribus etiam editoribus quasi gradu submoti et seorsim repositi, ita tamen, ut aut questionem de statu eorum intactam preterirent, aut pro aliquibus ipsi fideiuberent, ut Pamelius, prorsus sunt ex reliquo scriptorum numero eliminati; ne uero a quibusdam lectoribus desiderarentur uniuersi, cum ineditis adhuc quibusdam aliis seorsim excudi curauit editor, tali etiam forma, ut cum geminis commode iungi possent. Quod ad genuina ista spectat, Epistolas nouo ac longe a Pamelii dissidente ordine digessit; annotationibus, que commode a superioribus editoribus, in primis a Rigaltio, consignate erant, ipsis eorum uerbis, charactere tamen peculiari descriptis suas addidit, de quibus fere nimis modeste sentit, admonens etiam lectores, ut, si cui forte Cypriani placitis uideatur equo addictior, reputent se notas ad Cyprianum non in eum scripsisse. Tutele quoddam genus suscipere editorem, nec propriam liberare fidem, nisi auctoris sui tueatur. Ad dispositionis laudes pertinet, quod insigni lectorum commodo textui uarie lectiones primum, deinde annotata subiiciantur; preterea textus ipse in breues paragraphos distinctus singulisque eorum sunt adiuncti indiculi marginales. Preter ea que titulus pollicetur, premissi sunt uite Cypriani indices Pameliani cum indicibus contentorum, quibus editiones Erasmi, Manutii, Pamelii et Oxoniensis inter se comparantur. De nitore et ornatu typographico huius editionis monere supersedeo.


1684.

uers. italica u. Tractatus aduersus feminarum luxum excerptus ex libro de Disciplina et habitu uirginum italice redditus, teste Eudoxio Philenio, Rome, ex typographia R. C. A.


1684.

Dissertationes Cyprianice ab Henrico Dodwell. A. M. Dubliniensi, Oxonie, e theatro Sheldoniano, in-12.


1688.

uersio Gallica uI. Selecte D. Cypriani Epistole ad confessores ac martyres in idioma gallicum translate  cum obseruationibus historicis atque moralibus a celeberrimo Lenfant, auctore Historie conciliorum Pisani, Contantiensis ac Basileensis. 


1689

Ioh. Clerici Summarium uite S. Cypriani, quod cum in illius bibliothecam uniuersam XII, 212, translatum esset, separatim prodiit, non tantum gallice, Amstelod, in-12., sed etiam germanice in Clerici deutsch übersetzten lebensbeschr. einiger kircheuueter, pag. 138.


1690.

ED. OXONIENSIS II. Breme, sumptt. Herm. Brauer, gymn. typograph. Oxoniensis ad unguem recusa. Subiunctis Dodwelli Diss. Cyprianicis.


1694.

Com. Danielis Frichii de Libellaticis in Ecclesia uetere; Lipsie.


1697.

Rome, in-fol. S. Cypriani opusculum de Unitate Ecclesie catholice in Io. Thome de Roccaberti Bibl. Max. Pontif. Rom., t. uI, p. 903-911.


1699.

ED. OXONIENSIS III. Amstelodami, ap. Io. Lud. de Lorme, in-fol. Ed. tertia, cui addite sunt Dissertat. Cyprianice H. Dodwelli. Repetitio Bremensi per omnia similis.


SeCULO XuIII. 1700.

ED. OXONIENSIS Iu, Amstelod., in-fo, eadem ac supra. 


1709.

Cecil. Cyprianus de idolorum uanitate, cum notis Nic. Rigaltii et Iac. Gronouii, Lugduni Batauorum, cum Minutii Felicis Octauio, p. 392-401. Cat. Bibl. Bunau. et Tigurin.


1710.

Rome, in-8o. S. Cecilii Cypriani Testimoniorum ad Quirinum liber tertius in Institut. Theologic. antiquor. Patrum., t. II, p. 4-90, ex typographia S. Congregat. de Propag. fide, edente B. Iosepho Maria Thomasio S. R. E. cardinali.


1716.

uersio gallica uII. Pre omnibus preclara cum hoc titulo: Les Oeuures de S. Cyprien, éuêque de Carthage et martyr, traduites en français par Pierre Lombard, auec des remarques; une nouuelle uie de S. Cyprien, tirée de ses écrits, et une table des matières. Rothom., in-4o.


1717.

La uie de S. Cyprien, docteur de l'Église, éuêque de Carthage et martyr, dans laquelle on trouuera l'abrégé des ouurages de ce Père, des notes critiques et historiques et des dissertations théologiques sur les différentes contestations de son temps. Paris., in-4o. Opus hoc sine auctoris nomine ad publicum usum translatum est; illum autem D. Iacobi Geruasii esse omnes iampridem animaduerterunt.


1717.

uersio Anglica I. Cyprianus, editus textu latino et uersione anglica et notis a Nat. Marshallo, Lond., in-fo.


 1719.

uersio Gallica uIII. Tractatus de Singularitate Clericorum, inter opera dubia S. Cypriani, gallice prodiit Paris., ap. Lottin., teste Ceillierio.


1721.

Parisiis., in-fol. Cypriani Epistole ad Cornelium et Stephanum, summos pontifices, et alia quedam in Epp. Rom. Pontif. per Petrum Coustant e congregatione S. Mauri. a p. 126.


1724.

De Dissidio inter sanctum Stephanum et sanctum Cyprianum super Baptismate hereticorum exorta dissertatio dogmatica, ab auct. anonym. Paris., apud uid. Raymondi. Mazieres et Ioh. Bapt. Garnier, uia Iacob., sub signo Prouidentie, partim quidem a D. Lumper, t. XII Hist. theolog. critic. PP., ex integro uero tum in opere Soardi de suprema Romani Pontificis auctoritate hodierna ecclesie gallicane doctrina; Auenione, 1747; tum in hoc uolumine noue Bibliothece Patrum.



CLASSIS uII. Editiones Baluziane.


1726.

ED. BALUZIANA I. Parisiis, ex typographia Regia fol. max. S. C. Cypriani Episcopi Carthaginensis et Martyris Opera omnia ad mss. codices recognita et illustrata studio et labore Stephani Baluzii, Tutelensis. Absoluit post Baluzium ac prefationem et uitam Cypriani adornauit unus ex monachis congregationis S. Mauri .

Genuinis Cypriani scriptis spuria omnia sic adiungere instituerat Baluzius, ut habentur in editione Oxoniensi, omisso solum computo Paschali, ut tamen inter genuina referret de Spectaculis, de laude Martyrii et quod inscribitur Anonymi de Rebaptismate. Itaque textum uariarum lectionum a superioribus editionibus congestarum et triginta fere nouorum codd. mss. ope insigniter et multis in locis emendauerat, notisque instruxerat partim emendationum causas reddentibus, partim explicando sermoni, uel illustrandis rebus inseruientibus. Absoluta iam erat plurima operis pars, duobus aut tribus foliis tractatus de Cardinalibus Christi operibus exceptis, cum subito mors in medio labore occupat. Cum igitur Marano in reliquis tantum esset elaborandum, et uicariam tantummodo operam se gerere sensisset  retinuit, quia sic Baluzio uisum, quidquid habuit editio Pamelii, sed ex iis quibus Angli Cyprianum onerarunt, Arnoldi B. u. elucubrationes  expunxit. Confessionis Cypriani, quam Angli latina interpretatione, pluribus locis hiulcam, innumeris aliis corruptam dederant, grecum textum ex bibl. comitis de Seignelay suppeditatum noua interpretatione substituta exhibuit. Spuria porro Cypriani opera, que Baluzius ita dare constituerat, ut habentur in Onoxiensi editione, quod plures neuos per ipsas crebras Cypriani editiones traxisse ea uiderat, ad uetustas editiones et  codd. mss. emendauit, uariantibus ad marginem appositis. Baluzii contra emendationes, eo quod explicationibus et illustrationibus sepe distinguuntur, separatim post textum subiiciuntur. Prefationis quoque loco Maranus de operibus, editionibus, doctrina et rebus gestis Cypriani prolixe disseruit, ita tamen ut sepe ab Oxoniensibus discederet et receptis ab Ecclesia catholica placitis Cyprianum conformaret.


1727.

Dissertation théologique sur la célèbre dispute entre le pape S. Estienne et S. Cyprien, sine auctoris nomine data, D. Corgne adscripta.


1728.

ED. BALUZIANA II. uenetiis, recusa fuit Baluzii editio in-fol., teste Eudoxio Philenio in Tricaletii Bibl. Ecclesie PP. Latio donata.


1733.

Paris., in-fol. Carmen D. Cypriani ad Felicem, de Resurrectione Mortuorum in Bibl. Tigur., t. III, in t. IX Edm. Marten. et Ursini Durandi, uu. SS. et Monument. collect. ampl.


1733.

Fr. Raymondi Missorii Disputationes critice in duas celeberrimas epp. Firmiliani et Cypriani adu. decretum S. Stephani.---Eiusdem disputatio in epistol. ad Pompeium, inter Cyprianicas LXXIu, qua illam una cum aliis quinque et concilio Carthaginensi III hactenus pro Cyprianicis habitis nunc primum abiudicat ac Donatistis tribuit. uenet., in-4o.


1734.

P. Tourneminii Coniectura in iisdem epistolis.  Hanc doctissimi Patris coniecturam critico examini subiecit Malleuille in opere cui titulus: La Religion naturelle et la réuélée établie, etc. Diss. uIII, art. 8, p. 528.


1738.

Georg. Gottl. Preu Dissert. critico-theolog., que Cypriani et Firmiliani epistolarum adu. Stephani I pape decretum de hereticor. Baptismo uindicias, oppositas Raymondo Missorio exhibet; Iene, in-4o.


1741.

Fr. I. Henric. Sboralea ex libello contra Missorium eiusdem ordinis, germanam S. Cypriani et Afrorum, nec non Firmiliani et Orientalium opinionem de hereticorum baptismate exposuit. Bonon., 1741.


1750.

I. F. Cotta Exercitatio historico-critica qua coniectura Renat. Ios. Tourneminii, etc., examini subiicitur; Tubing., in-4o.


1751.

Bononie, D. Cypriani Exhortatio ad penitentiam cum notis I. C. Trombellii, inter eiusd. Opuscula ueter. Patrum Latin., p. 3-32, in-4o.


1751-1754.

F. I. Reuchlin Dissertationes tres, de Doctrina Cypriani; Argentor., in-4o.


1753.

De SS. Cornelio papa et martyre et S. Cypriano ep. et mart., inter acta SS. Bollandiana, ad diem XIu sept., t. Iu, p. 143-350, auctore Constantino Suyskeno.


1758.

ED. BALUZIANA III. uenetiis, ex typographia Hieronymi  Dorigoni in-fol., Opera omnia D. C. Cypriani. Est Repetitio editionis Baluzio-Maraniane, sed mendis typographicis fede maculata.


1759.

Florentie, expensis Antonii Zatta ueneti, in-fol., D. Cypriani Epistole ad Cornelium, Lucium et Stephanum summos pontifices, et alia quedam in Mansi collectione noua et amplissima Conciliorum, t. I, a p. 793-865, et p. 881-885, 928.


1760.

Longosalisse, in-8o, sumpt. Io. Martini. D. Cecilii Cypriani de Idolorum uanitate liber recensitus et illustratus notis uariorum selectis atque etiam suis a Io. Gottlieb Lindnero, cum Minucii Felicis Octauio editus. uide Acta Eruditor. Lips. an 1760, p. 275 et seqq.


1763.

F. E. Boysen Acta inter S. Cypr. et Stephanum in disceptatione de hereticis baptizandis; Lips. et Qued-Linb., in-4o.


1771.

Chr. Gfr. Muller Programma obseruatt. in quinque loca Cypriani; Gere, in-4o.


1771.

Ant. Sandini Dispp. hist. in uitas Pontificum Rom., disp. uII, uIII, in-8o, Ferrar.


1773.

Longosalisse, in-8o. D. Cec. Cypriani de uanitate Idolorum liber, editio secunda Lindneri priori longe emendatior.


1782.

ED. BALUZIANA u, in-8o, Wirceburgi, ex offic. Stahel., t. II, S. Cypriana opera. Curante Oberthür. Tomo secundo, preter tractatus Cypriano olim adscriptos ex Oxoniensi et Benedictinorum editionibus auctos etiam nonnullis, accesserunt Minucii F. Octauius et Nouatiani opuscula. Consilium, quod secutus fuit cl. Oberthür hisce uerbis ipsemet exponit: »Refert ea editionem Marani non quidem Parisinam illam anni 1727 , nec uenetam anni 1728, sed alteram uenetam anni 1758, apud Hieronymum Doringonium, factam; cum priores, hac postrema certo meliores, ad manum non fuerint: huius autem errores, quibus scatere eam fecit editor negligentior, magna prius impensa opera, et frequenti ad Parisiensem aliam Cypriani editionem per Rigaltium factam, que mihi presto est, recursu, correxi, antequam nostro prelo eam recudendam darem: Marianam operum D. Cypriani recensionem, quam hic repeterem, Rigaltiane pretuli, quia est ista nouior, et locupletior, licet ad prodigalitatem usque, atque ita, ut confusum chaos uariorum operum exhibeat, aliorum que Cypriano non ita certo attribui possint, aliorum que Cypriano potius abnegari sanior crisis iubet, aliorum quorum auctor ignoratur, aliorum que certis quidem a nostri tamen Cypriani euo remotissimis auctoribus debentur: negotiique mihi non parum facesserit, quo selectum instituerem, quid ex hac farragine libellorum ad hanc nouam editionem recudendum assumerem, quidue preterirem, secernens,  ac quemdam inter selecta ordinem iussum componerem.«


1784.

Ulme, typis Christ. Udalrici Wagneri, 12. D. Cecilii Cypriani episcopi Carthag. et martyris opuscula de Lapsis, de Oratione Dominica et Bono Patientie, dominis confederatis congregationis B. u. Marie in imper. monasterio S. Georgii Hercynie sylue in xenium oblata.


1790.

uersio Germanica Iu. uindobone, in-8o, cura CC. u. Hohenbalken, prodiit sub hac inscriptione: Die Achten Werke der heilig. Cecilius Cyprianus, Bisch. zu Carthago u. martyrers.


1790.

F. Marcellini Molkenbuhr O. S. F. strictioris obseruantie bine dissert: prima, de S. Firmiliani Cesariensis ep., epistola ad S. Stephanum, aliisque eius operibus, etc., monasterii Westphalorum, in-4o; secunda, de S. Firmiliani anno emortuali.


1791.

Dissertatio anonyma Francofurti et Lipsie data, sub hoc titulo: Weder die christliche Religion, noch die romisch. katolische Kirche ist die alleinseligmachende.


1791.

Dissertatio anonyma cui titulus: Doctrine de S. Cyprien sur l'unité de l'Eglise et sur le schisme, appliquée au temps présent. Paris., apud Dufraine, in Palatio, in-12, 111 pag.


1793.

Fr. Marcellini Molkenbuhr Dissert. XuIII: Quod epistole S. Cypriani et quinque synodi Africane conficte sunt. Monast. Westphall., in-4o.


1794.

Eiusdem dissertatio critica XIu de Eusebio Cesariensi et S. Hieronymo interpolatis quoad S. Cyprianum et Dionysium Alexandrinum rebaptizantibus male annumeratos, ac de epistolis SS. Cypriani et Corneli ad heresin Nouatianorum et disciplinam recipiendi lapsos episcopos spectantibus, in-4o. Monast. Westphal.


1796.

Epistole Cyprianice inter epist. RR. Pontificum D. Coustantii ex editione C. Tr. Gottl. Schennemann, Gotting, in-8o.


1815.

Concilia Carthaginensia, in Reliq. sacr. auctorum secundi tertiique seculi ad codd. mss. recensuit, notisque illustrauit Martinus Ios. Routh, S. T. P. collegii S. Magdalene preses; Oxon., in-8o.


1818-1820.

uersio Germanica u, cura M. Feyerabend, Monach. Iu, in-8o.


1822-1823.

Authentia epistolarum Cyprianicarum de Baptismo hereticorum impugnata in Litteras. Zeitung. F. Katholik Religionslehrer, ann. 1822, fasc. uII, p. 79, 102, et ann. 1823, fasc. Iu, p. 33.


1831.

Fr. Guill. Rettberg Thascius Cecil. Cyprianus Dargestellt noch seinem Seben und Wirken, Gotting, in-8o.


1832.

S. Cecilii Cypriani libri de Idolorum uanitate, de  Mortalitate siue de peste, de Opere et eleemosynis, de Zelo ut liuore, nec non et Firmiliani epistola . . . . . . recens, notasque suas et aliorum addidit Mart. Ios. Routh, S. T. P. coll. S. Magd. preses. Oxon., in-8o, ed. altera et auct. ibid. ann. 1840.


1834.

Fred. Schem Excursus ad tractatum de Lapsis una cum uersione germ. eiusdem libri et aliorum trium. Monast., in-8o.


1835.

S. Cypriani opera in collectione selecta SS. Patrum, accurant. DD. Caillau et Guyon, Paris, incepta et Mediol. translata, 2 uol. in-12.


1836.

S. Cypriani opera ad normam editionis Baluziane, semotis notis, ed. duplex, altera in-8o, altera in-12, separatim Paris et uesont., apud Gauthier fratres et soc.


1838.

ED. LIPSIENSIS. Th. C. Cypriani opera genuina ad optimorum librorum fidem expressa, breuique annotatione instructa, curante D. I. H. Goldhorn, t. 2; in-12 Lipsie, sumptibus et typis. Bernh. Tauchnitz iun.


1840.

Conr. Steph. Matthies Expositio biblica, historica, dogmatica Baptismatis, in-8o, Berolin.


1841.

uersio anglica, II. S. Cyprian's Treatises, 2 ed., Oxon., in-8o.


1841.

De Anabaptisticis Cypriani epistolis et synodis, secul. tertio in gratiam rebaptizantium habitis.


1842.

uita S. Cypriani anglico sermone conscripta, auctore Poole, et in gallicum uersa, cur. Fr. Z. Columbet Lugdun.


1844.

Noua edit. Baluziana et Oxoniensis.---Paris., curante I. P. Migne, huius bibliothece editore. Ex uno huiusce editionis conspectu in prima t. Iu pag. prefixo quisque deprehendet quid editioni Baluziane addiderimus, quid amouerimus, uel mutauerimus. Addita porro fuere: 1o In toto textus Cyprianici decursu tum selectarum lectionum uariarum spicilegia precipue ex ed. Oxoniensi excerpta; 2o hinc et inde annotationes nonnulle ex Pamelio, Fello, Routh, Godhorn mutuate; 3o In libro de Idolorum uanitate uberior notarum seges ex editione Lindneri ad nostros usus adducta; 4o In opusculis dubiis note Pameliane ab Oxoniensi editore seruate; 5o Opuscula tria, quorum a Baluzio unum omissum, nempe de Pascha Computus, in appendice apud Oxoniens. editus; alterum a I.-C. Trombellio primum in lucem scilicet S. Cypriani Exhortatio ad Penitentiam erutum; ultimum deinde, Carmen, ad Felicem, de Resurrectione mortuorum in ueterum Script. et monum. amplissima Collectione, t. Iu, ab Edmundo Martene euulgatum; 6o Dissertatio D. Nicol. Le Nourry, magna rerum ubertate prestans, in Cypriani libros ad Demerianum et de Idolorum uanitate; 7o Demum in ultima  editionis coronide apposuimus satis multam copiam selectarum Oxoniensium et Routhii notarum, quibus exinde non tantum Baluziana, sed et in optima parte Anglicana editio in hac nostra rediuiua exhiberetur.

Hec autem uel alias ponenda, uel penitus omittenda duximus: 1o S. Cypriani uita a Pontio diacono scriptam, Actaque proconsularia seorsim et infra, suo nempe anno dantur; 2o Epistolas Pontificis, siue Cornelii ad Cyprianum siue Cypriani et aliorum ad Romanos Pontifices, in hoc tertio tomo, ubi de SS. Cornelio, Lucio, Stephano, inserere debuimus, nec tamen monere toties lectorem, immo et omissa breuiatim perstringere negleximus, quoties quicquam alias referre oportuit; 3o Epistolas Synodicas in eodem tomo, ac presertim inter acta de Baptismate hereticorum et concilia Carthaginensia seposuimus; 4o Duos anonymorum auctorum in eadem disceptatione scriptos libros ex opere Cyprianico amouimus, et alia dedimus; 5o Celsi cuiusdam in altercationem Iasonis et Papisci de Iudaica incredulitate ad uigilium episcopum prefationem, que inter opera Cypriani ideo forsan precipiti nimium iudicio adoptata fuit, quod in codice Colbertino 1403 signato, hoc eius initium sit: »Cyprianus uigilio fratri salutem;« in tomis sequentibus, ubi integra huiusce disputionis acta dande sunt, emendauimus; 6o Expositio in Symbolum, que merito Ruffino Aquileiensi adscribitur, et tractatus de Operibus Christi cardinalibus, ab Arnaldo Bonneuallensi abbati aperte compositus, propriis suis auctoribus restituti in sua loca recedunt; 7o Carmina Genesis et Sodoma supra habes in Tertullianeis appendicibus.

Immo, ad huiusce editionis cumulum, ut uidetur, accessit siue in hoc tertio, siue in quinto uolumine longa rerum, monumentorum ac dissertationum series, tum nempe, que modo sequuntur, in cetaneos Cypriani Pontifices Romanos, in celeberrimam rebaptizationis causam instrumenta omnis generis, siue uetera, siue recentia, tum ea que operibus Cyprianicis proxime succedent, selecte scilicet tres Henrici Dodwelli dissertationes; quibus, ni fallor, hec nostra editio ceteris que usquedum prodiere, integrior et locupletior facillime euadit.

Sat ergo Cypriano, aliis que eiusdem etatis Patribus datum. His proinde quasi ualedicturi, lectoresque nostros extremum iam alloquentes, nil potius, nil sanctius habemus, quam, ut antea, cum de Tertulliano finem fecerimus, Deo Deique Parenti grates agamus, Ecclesieque in terris matri amantissime, hanc qualemcumque opellam iterum dare, dedicareque audeamus; eo precipue auxilio ac fausto numine fidentes, quod grata SS. Apostolorum Petri ac Pauli festiuitate modo inchoanda, hec absoluimus; quos idcirco nobis, nostrisque rebus ut boni adsint, nosque ad lectores nostros eodem patrocinio tutos et in columes seruent, placidique ac felices in perpetuum iuuent, enixe obsecramus.

Scribebatur Parisiis, Iu kalendas iulii, anno Domini M. D. CCC. XLIu. EDITORES.




SAECULO III, CIRCA ANNUM CHRISTI CCIII.
ACTA SS. PERPETUAE ET FELICITATIS MARTYRUM.





PROLEGOMENA
EX ACTIS MARTYRUM SINCERIS u. C. THEODORICI RUINART, PAG. 77, SQQ.



SYNOPSIS.

     I. De horum Actorum editis et mss.
    II. Perpetua et Felicitas an Tuburbitane?
    III. Non Tuburbii, sed Carthagine martyrium passe noscuntur.
    Iu. Tempus passionis inquiritur.
    u. De horum Actorum auctore, seu potius collectore. An Tertullianus?
     uI. Non fuit Montanista: contra ualesium.
    uII. Exploditur iterum commentum de auctoris montanismo.
    uIII. De harum Martyrum cultu et memoria.
    IX. Eiusmodi Acta aduersus Samuelem Basnagium a uiro doctissimo dudum uindicata. Quanti facienda sint. Acta proconsularia deinceps omittenda.


I. MULTUM desiderata, et frustra in uariis bibliothecis diu conquisita, Acta germana sanctarum Perpetue et Felicitatis, inuenit tandem studiosissimus sacre antiquitatis indagator, Lucas Holstenius, in codice ms.  sacri monasterii Casinensis: unde eruta et Rome uulgata, eadem postea cum eiusdem Holstenii notis, Parisiis edidit Henricus ualesius. Nos uero ea proferimus ex duobus codicibus mss. cum eadem editione collatis: quorum unus est Ecclesie Salisburgensis; cuius codicis uarias lectiones sapientissimi uiri Antonii Faure, theologi Parisiensis et Remensis ecclesie prepositi, beneficio accepimus: alter uero qui ad annos 800 accedit, est bibliothece nostri monasterii sancti Cornelii Compendiensis. Inuenimus etiam in schedis Mabillonii nostri excerpta ex iisdem Actis non contemnenda; sed e quo codice ea descripta sint, non indicatur. Porro in iis locis in quibus codices mss. inter sese uel ab editis dissident, et tamen utraque lectio  ferri potest, uarietatem in notulis apposuimus, ne temere in tam pretioso Ecclesie monumento aliquid immutasse uideremur. Eadem etiam cautela usi sumus, si quando in mss. codicibus ubi eadem Acta uitiata habentur, aliquid notatu dignum occurrit.

II. Tria inquirit eruditus ualesius in prefatione ad hec Acta: primo, ubinam he mulieres sancte passe sint; secundo, quo tempore martyrium consummarint; ac tandem quisnam horum Actorum auctor, seu potius collector fuerit: de quibus omnibus etiam heic paucis agendum est. Quod ad primum attinet, priusquam  quam sincera harum martyrum Acta reperta fuissent, nemo fere in dubium reuocabat quin eedem ipse fuerint quas sub Sanctarum Tuburbitanarum nomine  uarii auctores celebrabant. Id persuadebat, preter quorumdam, etiam ueterum, martyrologiorum auctoritatem, Acta que sub Perpetue et Felicitatis nomine circumferebantur, in quibus eas Tuburbii passas fuisse disertis uerbis expressum erat: et quamuis in his Actis nonnulla uiris eruditis uitiosa ac deprauata uiderentur, nullus tamen de loco martyrii hactenus questionem mouerat. uerum, quum Holsteniane editionis occasione res exactius discuteretur, aliter uiris doctioribus uisum est, ac pre ceteris Henrico ualesio; qui, libratis que ex utraque parte afferri poterant momentis, has martyres, non Tuburbii, sed Carthagine martyrium consummasse asseueranter pronuntiauit. Hanc sententiam probat u. C. tum ex ipsis Actis, tum etiam ex antiquorum scriptorum auctoritate.  Ex Actis euincitur has martyres proconsulari potestate damnatas fuisse; ac proinde, ut ait, non Tuburbii in Mauritania, quum in ea prouincia nullum ius proconsules haberent. uerum, ut in noua editione Augustiniana obseruatum est, quum duplex fuerit Tuburbium in proconsulari prouincia situm, atque in alterutra earum ciuitatum fortassis amphitheatrum esset, quumque ex iis una, Tuburbium maius diceretur, parum ualet ea ualesii ratio: nisi dicatur martyrologia fere omnia Tuburbium in Mauritania expressisse.

 III. Certius est argumentum quod ex auctoritate ueterum qui de sanctis Perpetua et Felicitate scripserunt, deducitur. Nam, preterquam quod uictor uitensis eas »Carthagine in basilica maiori sepultas fuisse« affirmat  , Prosper in Chronico Labbeano, Beda in libro de sex Aetatibus Mundi, immo et in Martyrologio sincero , Regino, Rabanus in Martyrologio, aliaque bene multa martyrologia, cum edita tum mss., ut uidere est apud Bollandianos ad diem uII martii, expressis uerbis has sanctas martyres apud Carthaginem passas fuisse asserunt. Nec reponere iuuat ab Augustino in Sermone XXXII, a Sirmondo edito, qui est noue editionis CCCXLu, has martyres Tuburbitanas appellari: nam in codice ms. ex quo  desumptus est iste sermo, non Tuburbitanarum, ut correxit Sirmundus, sed Suburbitarum legitur. Diceret forte aliquis eas Suburbitanas fuisse dictas, quod in suburbio Carthaginis passe fuissent. Sed, etsi detur hunc locum recte a Sirmundo emendatum fuisse, nichil inde contra ualesii sententiam deduci potest. Fatetur quidem de Tuburbitanis martyribus heic Augustinum agere; at negat plane eas esse Perpetuam et Felicitatem: de quibus alias sepe agens Augustinus, numquam eas Tuburbitanas, sed proprio semper nomine Perpetuam et Felicitatem appellauit. Contendit uero uir eruditus Tuburbitanarum nomine heic a sancto Augustino Maximam, Donatillam ac Secundam designatas fuisse, que quidem Tuburbii sub ualeriano et Gallieno imperatoribus passe dicuntur. Et quidem  id ualesii responsum confirmari posset ex uetusto kalendario Carthaginensi apud Mabillonium, ubi sanctarum Tuburbitanarum festum recolitur III kalendas augusti: quo die nusquam Perpetua et Felicitas; Maxima uero et socie in omnibus martyrologiis mortem obiisse referuntur.

Iu. Diu non immorabimur in assignando tempore quo iste beate martyres passionem consummarunt. Acta et martyrologia que eas sub ualeriano et Gallieno passas fuisse referunt, uel ex eo conuincuntur falsi, quod Tertullianus qui in libro de Anima, Perpetue meminit, diu ante horum imperatorum tempus e uita excesserit. Melius itaque in Martyrologio genuino Bede aliisque antiquis, id martyrium ad Seueri imperatoris tempus reuocatur: quibus Acta sincera  consentiunt; siquidem ibi  sancte martyres die natali Gete Cesaris bestiis obiecte sunt: quod anno Christi CCII aut sequenti, idibus martii, contigisse existimamus. D. THEOD. RUINART.

u. Inquirendum tandem quisnam fuerit horum Actorum auctor, seu potius collector, quum eorum maximam partem a Perpetua et Saturo scriptam fuisse nemo inficiari possit. Id opus Tertulliano attribuit auctor epistole Biturigibus scripte ad Henricum ualesium: quod ut probaret, collatis multis Actorum locis cum aliis Tertulliani operibus, ostendit eumdem  omnino stylum, easdem loquendi formulas, ac etiam sepius eadem uerba in utrisque reperiri. An uero rem omnino euincat, alii iudicabunt.

uI. At ualesio assentiri non possum, hec Acta a Montani sectatore, quisquis ille fuerit, collecta fuisse existimanti. Id tamen certissimis indiciis colligere sibi uidetur uir eruditissimus. Que quidem indicia hec sunt, quod auctor ille nouas prophetias recipere se profiteatur, et eas ueteris Testamenti prophetiis longe anteponat. Id probat ex collectoris ipsius uerbis, qui sic in prefatione loquitur: »Itaque et nos qui sicut prophetias ita et uisiones nouas, pariter repromissas, et agnoscimus et honoramus.« Et paulo ante dixerat: »Sed uiderint qui unam uirtutem Spiritus unius sancti pro etatibus iudicent temporum, quum maiora  reputanda sint nouitiora queque ut nouissimiora.« uerum, etsi hec uerba primo aspectu Montani errores sapere uideantur, si tamen paulo accuratius dispiciantur, nichil in ipsis contineri nisi orthodoxum et fidei catholice plane consonum reperies. Non enim iste auctor uisiones nouissimas cum Scripturis canonicis, ut putauit ualesius, sed solummodo cum ueterum martyrum uisionibus et reuelationibus comparat; asseritque non minori ueneratione habendas esse que suo tempore, quam que priscis temporibus, id est primo aut secundo Ecclesie seculo, contigerant: immo et aliquatenus has nouas reuelationes maiori studio suscipiendas esse dicit, quum exempla eo efficaciora sint, quo magis presentia: tum deinde quod he nouissime uisiones, que aliquando ueteres future  erunt, aliqua auctoritate fulciende essent, ut a posteris crederentur. Id patet ex eadem ipsius auctoris tota prefatione, ubi ne unum quidem uerbum de Scripture sacre cum uisionibus martyrum comparatione habetur: »Si uetera, inquit, fidei exempla . . . propterea in litteris sunt digesta ut lectione eorum, quasi repensitatione rerum, et Deus honoretur et homo confortetur, cur non et noua documenta eque utrique cause conuenientia et digerantur? etc.« Porro, etsi iste auctor harum martyrum uisiones, ex iis quas Deus per Ielem repromiserat, existimauerit, non tamen inde consequitur quod eas Scripturis sacris equipararit: sicut nec Ecclesia fidelium dicta uel scripta inter has Scripturas canonicas computauit, quamuis non dubitaret ab eo processisse a quo alii  dantur genera linguarum, alii prophetie, alii sermo sapientie, aliis alia dona, que laudato Ielis testimonio prenuntiata et promissa fuisse certum est.

uII. Sed, ne fortassis aliquos moueant auctoris prefationis uerba, qui eas uisiones quasi diuinitus inspiratas laudat, ea de re audiendus est Augustinus, qui, licet expressis, ut aiunt, uerbis has Perpetue uisiones a canone Scripturarum excludat  , eas tamen »diuinas reuelationes« appellat, atque a fidelibus religione honorandas asserit  . »Exhortationes earum,« inquit , »in diuinis reuelationibus,  triumphosque passionum cum legerentur, audiuimus; eaque omnia uerborum digesta et illustrata luminibus aure percepimus, mente spectauimus, religione honorauimus, caritate laudauimus.« De iisdem uisionibus pluribus aliis in locis agit Augustinus, quas in ecclesia publice lectas fuisse testatur  . Sed tandem, ut uno uerbo rem conficiam, qua ratione hereticus et Montani sectator, ad communionem cum his feminis seruandam suos adhortaretur, quas in catholicorum quos Psychicos uocabant, communione obiisse sciebant? Nec id poterant ignorare ii ad quos hec auctor scribebat, siquidem eos qui martyrio presentes fuerant, alloquitur: »Annuntiamus, inquit, uobis, fratres et filioli, ut et uos qui interfuistis, rememoremini glorie Domini, etc.« Sed de his satis. Iam  paucis de illis que in harum martyrum laudes a uariis auctoribus dicta sunt, agendum est  .

uIII. Celebris semper fuit in Ecclesia, presertim Africana, sanctarum Perpetue et Felicitatis memoria; in quarum die natali tres tractatus sanctum Augustinum habuisse testatur Possidius in Indiculo, qui in noua editione sunt Sermones CCLXXX, CCLXXXI et CCLXXXII. Aliquamdiu hesi an hos sermones integros huc proferrem: at, quum in omnium fere manibus habeantur Augustini opera, uisum est satis si, iis omissis, ea que ad Acta peculiarius referuntur, in notulis ad textum adnotarem. Pluribus aliis in locis de iisdem martyribus earumque sociis agit idem sanctus Doctor. »Fortissime Perpetue et commartyrum« meminit Tertullianus lib. de Anima, cap. 55, ut iam diximus.  Omnia martyrologia earum festum ad diem uII martii referunt, qua die hactenus apud nos celebratur.  Memorantur preterea earum nomina in canone Misse Romane, in uetustissimo Sacramentario Gallicano, quod edidit noster Mabillonius. Item in canone Misse Sacramentarii Gregoriani, quamuis harum sanctarum festiuitas inter alias ibi notatas non habeatur, quod fortassis ea tempore Quadragesime contingat. Abest etiam a uetustissimo kalendario Mabilloniano ecclesie Africane: sed, quum ex Augustino certum sit earum festiuitatem eius tempore celebratam fuisse, dicendum quod, si in eo Tuburbitanarum nomine non designentur, kalendarium istud integrum non sit, in quo reuera februarii dies duodecim ac martius et aprilis menses integri desiderantur. Quod autem earum festiuitas etiam primis temporibus Rome celebrata fuerit, patet ex missali Gelasii et ex antiquo  martyrologio Bucheriano, ubi hec habentur: »Nonis martii Perpetue et Felicitatis Africe.« Idem habent cetera martyrologia, cum uetera, tum recentiora. Celebrantur cum sociis in Menologio Grecorum Basilii imperatoris die II februarii. Harum reliquie tempore uandalice persecutionis ex Africa Romam delate dicuntur, quas postmodum exinde Rodulfus Biturigensium archiepiscopus accepit seculo IX, easque in monasteriis Douerensi et Bellilocensi, ab ipso conditis, deposuit. Certe hodieque monachi Benedictini, qui, destructa Douera, uirsionem migrarunt, se beate Perpetue reliquias habere gloriantur.

Sed iam ipsa Acta proferenda sunt: que quantum ex nostris codicibus emendatiora prodeant, quisque, si ea cum editis conferre uoluerit, facile animaduertet.  Id certe spernendum non est, quod Saturnini nomen et martyrium eorum ope restituerimus. Huc usque Cl. RUINARTIUS.






PASSIO [a 1Kb] SANCTARUM MARTYRUM PERPETUAE ET FELICITATIS.
.




PRAEFATIO.

 1Kb] Si uetera fidei exempla, et Dei gratiam testificantia  et edificationem hominis operantia, propterea in litteris  [228Kb] sunt digesta, ut lectione eorum, quasi repensitatione rerum, et Deus honoretur et homo confortetur; cur non et noua documenta eque utrique cause conuenientia et digerantur? uel quia et hec uetera futura quandoque sunt et necessaria posteris, si in presenti suo tempore minori deputantur auctoritati propter presumptam uenerationem antiquitatis. Sed uiderint qui unam uirtutem Spiritus unius sancti, pro etatibus iudicent temporum, quum maiora reputanda sint nouitiora queque ut nouissimiora, secundum exuberationem gratie in ultima seculi spatia decreta. In nouissimis enim diebus, dicit Dominus, effundam de Spiritu meo super omnem carnem; et prophetabunt filii filieque eorum. Et super seruos et ancillas meas de meo Spiritu effundam: et iuuenes uisiones  uidebunt, et senes somnia somniabunt  Itaque et nos qui sicut prophetias, ita et uisiones nouas pariter repromissas et agnoscimus et honoramus, ceterasque uirtutes Spiritus sancti ad instrumentum Ecclesie deputamus, cui et missus est idem omnia donatiua administrans in omnibus, prout unicuique distribuit Dominus,  necessario et digerimus, et ad gloriam Dei lectione celebramus; ut ne qua aut imbecillitas aut desperatio fidei apud ueteres tantum estimet gratiam diuinitatis conuersatam, siue martyrum, siue in reuelationum dignatione: cum semper Deus operetur que repromisit, non credentibus in testimonium, credentibus in beneficium. Et nos itaque, quod audiuimus et contrectauimus annuntiamus et uobis, fratres et filioli, ut et uos qui interfuistis, rememoremini glorie Domini, et, qui nunc cognoscitis per auditum, communionem habeatis cum sanctis martyribus, et per illos cum Domino Iesu Christo, cui est claritas et honor in secula seculorum. Amen.



INCIPIT PASSIO. CAPUT PRIMUM.

 ARGUMENTUM.---Apprehensis sanctis, S. Perpetua patrem uincit, cum aliis baptizatur, detruditur in tetrum carcerem; sollicita de infante, ex uisione sibi facta, scale in celum erecte, et ascensus S. Saturi et sui, et buccelle oblate, intelligit martyrium propediem futurum.

I. Apprehensi sunt adolescentes catechumini, Reuocatus  [151Kb] et Felicitas conserua eius, Saturninus [a 1Kb] et Secundulus. Inter quos et uiuia [b 1Kb] Perpetua, honeste nata, liberaliter instituta, matronaliter nupta, habens patrem et matrem et fratres duos, alterum eque catechuminum, et filium infantem ad ubera. Erat autem ipsa annorum circiter uiginti duorum. Hec ordinem totum martyrii sui iam hinc ipsa narrabit, sicut conscriptum manu sua et suo sensu reliquit.

 II. »Cum adhuc, inquit, cum persecutoribus essemus [c 1Kb] , et me pater auertere [d 1Kb] et deiicere pro sua affectione perseueraret: Pater, inquio, uides, uerbi gratia, uas hoc iacens, urceolum, siue aliud?« Et »dixit: uideo.« Et ego dixi ei: »Numquid alio nomine uocari potest quam quod est?« Et ait: »Non.« »Sic et ego aliud me dicere non possum, nisi quod sum Christiana.« Tunc pater motus in hoc uerbo, misit  [39Kb] »se in me ut oculos mihi erueret: sed uexauit tantum, et profectus [a 1Kb] est uictus cum argumentis diaboli, Tunc paucis diebus quod caruissem patre, Domino gratias egi, et refrigerauit [b 1Kb] absentia illius.  In ipso spatio paucorum dierum baptizati sumus; mihi autem Spiritus dictauit nichil aliud petendum in aqua [c 1Kb] , nisi sufferentiam carnis. Post paucos dies recipimur in carcerem, et expaui, quia  [314Kb] numquam experta eram tales tenebras. O diem asperum! estus ualidos [a 1Kb] turbarum beneficio concussure militum: nouissime macerabar sollicitudine  infantis. Ibi tunc Tertius et Pomponius, benedicti diacones, qui nobis ministrabant, constituerunt premio ut, paucis horis emissi, in meliorem  [221Kb] locum carceris refrigeraremus. Tunc exeuntes de carcere uniuersi sibi uacabant. Ego infantem lactabam iam inedia defectum. Sollicita pro eo adloquebar matrem, et confortabam fratrem, commendabam filium [a 1Kb] . Tabescebam ideo quod illos tabescere uideram mei beneficio. Tales sollicitudines multis diebus passa sum, et usurpaui ut mecum infans in carcere maneret; et statim  conualui, et releuata sum a labore et sollicitudine infantis: et factus est mihi carcer subito quasi pretorium, ut ibi mallem esse quam alibi [b 1Kb] .

»III. Tunc dixit mihi frater meus: Domina soror, iam in magna dignitate [c 1Kb] es; et tanta ut postules uisionem, et ostendatur tibi an passio sit, an commeatus. Et ego, que me sciebam fabulari cum  [113Kb] Domino, cuius beneficia [a 1Kb] tanta experta eram, fidenter repromisi ei dicens [b 1Kb] : »Crastina die tibi renuntiabo.« Et postulaui, et ostensum est mihi hoc: uideo scalam auream [c 1Kb] mire magnitudinis pertingentem usque ad celum et angustam, per quam non nisi singuli ascendere possent: et in lateribus scale omne genus ferramentorum infixum. Erant ibi gladii, lancee, hami, machere; ut si quis negligenter, aut non sursum adtendens ascenderet, laniaretur et carnes eius inhererent  ferramentis. Et erat sub ipsa scala draco cubans mire magnitudinis, qui ascendentibus insidias parabat [d 1Kb] , et exterrebat ne ascenderent. Ascendit autem Saturus [e 1Kb] prior, qui postea se propter nos ultro tradiderat, et tunc cum adducti sumus, presens non fuerat: et peruenit in caput scale, et conuertit se ad me [f 1Kb] , et dixit mihi: »Perpetua, sustineo te. Sed uide ne te mordeat draco ille.« Et dixi ego: »Non me  [15Kb] nocebit in nomine Domini Iesu Christi.« Et de sub ipsa scala quasi timens me, lente [a 1Kb] eleuauit caput: et cum primum gradum calcassem, calcaui illius caput. Et ascendi et uidi spatium horti immensum, et in medio horti sedentem hominem canum,  in habitu pastoris, grandem, oues mulgentem; et circumstantes candidati millia multa. Et leuauit caput et adspexit me, et dixit mihi: »Bene uenisti, tecnon.« Et clamauit me, et de caseo quod mulgebat dedit mihi quasi buccellam, et ego accepi  [71Kb] iunctis manibus, et manducaui: et uniuersi circumstantes dixerunt, Amen. Et ad sonum uocis experrecta sum, commanducans adhuc dulcis nescio quid. Et retuli statim fratri meo, et intelleximus passionem esse futuram: et cepimus nullam iam spem in seculo habere.



CAPUT II.

ARGUMENTUM.---Perpetua, a patre oppugnata, confortat eum; cum aliis ad tribunal ducta, confitetur se christianam, damnatur cum reliquis ad bestias; orat pro fratre Dinocrate mortuo, quem in uisione intelligit a purgatorii penis affligi et liberari.

»I. Post paucos dies rumor cucurrit ut audiremur. Superuenit autem et de ciuitate pater meus, consumptus tedio, ascendit ad me ut me deiiceret, dicens:  »Miserere, filia, canis meis; miserere patri,  si dignus sum a te pater uocari. Si his te manibus ad hunc florem etatis prouexi; si te preposui omnibus fratribus tuis, ne me dederis in dedecus hominum. Aspice ad fratres tuos, aspice ad matrem tuam et materteram, aspice ad filium tuum qui post te uiuere non poterit. Depone animos, ne uniuersos nos [a 1Kb] extermines. Nemo enim nostrum libere loquetur, si tu aliquid fueris passa.« Hec dicebat pater pro sua pietate basians mihi manus; et se ad pedes meos iactans, et lacrymis non filiam sed dominam me uocabat. Et ego dolebam canos [b 1Kb] patris mei, quod solus de passione mea gauisurus non esset de toto genere meo; et confortaui eum, dicens: »Hoc fiet in illa catasta quod Deus uoluerit. Scito enim nos non in nostra potestate esse constitutos, sed in Dei.« Et recessit a  me contristatus.

 [485Kb] »II. Alio die cum pranderemus, subito rapti sumus ut audiremur: et peruenimus ad forum. Rumor statim per uicinas fori partes cucurrit, et factus est populus immensus. Ascendimus in catasta [a 1Kb] . Interrogati ceteri confessi sunt. uentum est et ad me, et apparuit pater illico cum filio meo, et extraxit me de gradu, et dixit supplicans: »Miserere infanti [b 1Kb] .« Et Hilarianus [c 1Kb] procurator, qui tunc, loco proconsulis Minucii Timiniani defuncti, ius gladii acceperat: »Parce, inquit,  canis patris tui: parce infantie pueri. Fac sacrum pro salute imperatorum.« Et ego respondi: »Non facio.« Hilarianus, »Christiana es?« »inquit. Et ego respondi: »Christiani sum.« Et cum staret pater ad me deiiciendam, iussus est ab Hilariano deiici, et uirga percussus est. Et doluit mihi casus patris mei, quasi ego fuissem percussa: sic dolui pro senecta eius misera. Tunc nos uniuersos pronuntiat, et damnat ad bestias: et hilares descendimus ad carcerem. Tunc, quia  [70Kb] consueuerat a me infans mammas accipere et mecum in carcere manere, statim mitto ad patrem Pomponium [a 1Kb] diaconum, postulans infantem: sed pater dare noluit: et quomodo Deus uoluit, neque ille amplius mammas desiderauit; neque mihi feruorem fecerunt, ne sollicitudine infantis et dolore mammarum macerarer.

»III. Post dies paucos, dum uniuersi oramus, subito media oratione profecta est mihi uox, et nominaui Dinocratem: et obstupui quod numquam mihi in mentem uenisset nisi tunc, et dolui commemorata casus eius. Et cognoui me statim  dignam esse, et pro eo petere [b 1Kb] debere. Et cepi pro ipso orationem facere multum, et ingemiscere ad Dominum. Continuo ipsa nocte ostensum est mihi hoc in oromate [c 1Kb] : uideo Dinocratem exeuntem de loco tenebroso, ubi et complures erant [d 1Kb] , estuantem et sitientem ualde, sordido uultu et colore pallido, et uulnus in facie eius quod cum moreretur habuit. Hic Dinocrates fuerat frater meus carnalis, annorum septem, qui per infirmitatem, facie cancerata [e 1Kb] , male obiit, ita ut mors eius odio fuerit omnibus hominibus.  [47Kb] Pro hoc ego orationem feceram: et inter me et illum grande erat diadema [a 1Kb] , ita ut uterque ad inuicem accedere non possemus. Erat deinde in ipso loco ubi Dinocrates erat, piscina plena aqua, altiorem marginem habens quam erat statura pueri, et extendebat se Dinocrates quasi bibiturus. Ego dolebam quod et piscina illa  aquam habebat, et tamen propter altitudinem marginis bibiturus non esset. Et experrecta sum, et cognoui fratrem meum laborare. Sed confidebam [b 1Kb] profuturam orationem meam labori eius, et orabam pro eo omnibus diebus quousque transiuimus in carcerem castrensem; munere enim castrensi eramus pugnaturi. Natale tunc Gete Cesaris:  [34Kb] et feci pro illo orationem die et nocte gemens et lacrymans ut mihi donaretur.

»Iu. Die autem quo in neruo mansimus, ostensum est mihi hoc: uideo locum illum quem retro uideram tenebrosum, esse lucidum; et Dinocratem mundo corpore, bene uestitum, refrigerantem. Et ubi erat uulnus, uideo cicatricem; et piscinam illam quam retro uideram, summisso margine usque ad umbilicum pueri; et aquam de ea trahebat sine cessatione, et super margine phiala erat [a 1Kb] , plena aqua; et accessit Dinocrates, et de ea bibere cepit, que phiala non deficiebat. Et satiatus abscessit de  aqua ludere more infantium gaudens: et experrecta sum. Tunc intellexi translatum eum esse de pena.



CAPUT III.

ARGUMENTUM.---Perpetua a patre iterum tentatur; uisio eius tertia, in qua abducitur ad luctam contra Aegyptium, proposito premio; pugnat, uincit et premium accipit.

»I. Deinde post dies paucos Pudens [b 1Kb] , miles optio, prepositus carceris, qui nos magni facere [c 1Kb] cepit intelligens magnam uirtutem Dei esse in nobis, multos fratres ad nos admittebat, ut et nos et illi inuicem refrigeraremus. Ut autem  [123Kb] proximauit dies muneris, intrauit ad me pater meus consumptus tedio, et cepit barbam suam euellere, et se in terram mittere et prosternere se in faciem, et improperare annis suis, et dicere tanta uerba que mouerent uniuersam creaturam. Ego dolebam pro infelici senecta eius.

»II. Pridie quam pugnaremus, uideo in oramate huc uenisse Pomponium diaconum ad ostium carceris, et pulsare uehementer. Exiui ad eum, et aperui ei: qui erat uestitus distinctam candidam, habens multiplices calliculas [a 1Kb] . Et dixit mihi: Perpetua, te exspectamus, ueni.« Et tenuit mihi manum, et cepimus ire per aspera loca et flexuosa. uix tandem peruenimus anhelantes ad amphitheatrum, et induxit me in media arena, et dixit mihi:  Noli pauere, heic sum tecum, et collaboro tecum,  et abiit. Et adspicio populum ingentem attonitum. Et, quia sciebam me ad bestias datam esse, mirabar quod non mitterentur mihi bestie. Et exiuit quidam contra me Aegyptius, fedus specie, cum adiutoribus suis pugnaturus mecum. ueniunt et ad me adolescentes decori adiutores et fauitores mei, et exspoliata sum, et facta sum masculus. Et ceperunt me fauitores mei oleo defrigere [b 1Kb] , quomodo solent in agonem, et illum contra Aegyptium uideo in afa [c 1Kb] uoluntatem. Et exiuit uir quidam mire magnitudinis, ut etiam excederet fastigium amphitheatri, discinctam habens tunicam [d 1Kb] et purpuram inter duos clauos per medium pectus, habens et calliculas [e 1Kb] multiformes ex auro et argento factas, et ferens [f 1Kb] uirgam  quasi lanista, et ramum uiridem in quo  [108Kb] erant mala aurea. Et petiit silentium, et dixit: Hic Aegyptius si hanc uicerit, occidet illam gladio; et si hunc uicerit, accipiet ramum istum. Et recessit. Et accessimus ad inuicem, et cepimus mittere pugnos. Ille mihi pedes apprehendere querebat [a 1Kb] : ego autem ille calcibus faciem cedebam, et sublata sum in ere, et cepi eum sic cedere quasi terram conculcans. At ubi uidi moram fieri, iunxi manus, ita ut digitos in digitos mitterem. Et apprehendi illi caput, et cecidit in faciem; et calcaui illi caput. Et cepit populus clamare, et fauitores mei psallere. Et accessi ad lanistam, et accepi ramum. Et osculatus est me, et dixit mihi: Filia, pax tecum. Et cepi ire cum gloria ad portam Sanauiuariam. Et experrecta sum: et  intellexi me non ad bestias, sed contra diabolum esse pugnaturam; sed sciebam mihi uictoriam imminere [b 1Kb] . Hoc usque in pridie muneris egi: ipsius autem muneris actum, si quis uoluerit, scribat.«



CAPUT Iu.


ARGUMENTUM.---S. Saturus, in uisione sibi facta, et S. Perpetua ab Angelis in lucem magnam portati, uident martyres; ducti ad thronum Dei, osculo excipiuntur, Optatum episcopum et Aspasium presbyterum conciliant.

I. Sed et Saturus benedictus hanc uisionem suam edidit, quam ipse conscripsit. »Passi, inquit, eramus, et exiuimus de carne, et cepimus ferri a quatuor Angelis in orientem, quorum manus nos non tangebant. Ibamus autem non supini sursum uersi, sed quasi mollem cliuum [c 1Kb] ascendentes. Et liberati primam iam uidimus [d 1Kb] lucem immensam; et dixi: Perpetua , hoc est quod nobis Dominus promittebat:  percepimus promissionem. Et dum gestamur ab ipsis quatuor Angelis, factum est nobis spatium grande, quod tale fuit quasi uiridarium arbores habens rose [e 1Kb] , et omne genus floris.  [202Kb] Altitudo autem arborum erat in modum cypressi, quarum folia cadebant [a 1Kb] sine cessatione. Ibi autem in uiridario, alii quatuor Angeli fuerunt clariores ceteris, qui ubi [b 1Kb] uiderunt nos, honorem nobis dederunt, et dixerunt ceteris Angelis: Ecce [c 1Kb] sunt, ecce sunt; cum admiratione. Et expauescentes quatuor illi Angeli qui gestabant nos, deposuerunt nos: et pedibus nostris transiuimus stadium uia lata [d 1Kb] . Ibi inuenimus Iocundum et Saturninum [e 1Kb] et Artaxium qui, eamdem persecutionem passi, uiui arserunt; et Quintum, qui et ipse martyr in carcere exierat; et querebamus ab illis [f 1Kb] ubi essent ceteri. Dixerunt autem nobis Angeli: uenite prius, introite, et salutate Dominum.

 II. Et uenimus prope locum, cuius loci parietes tales erant quasi de luce edificati; et ante ostium loci illius quatuor Angeli stabant, qui intreuntes uestierunt stolas candidas. Et nos uestiti introiuimus, et uidimus lucem immensam, et audiuimus [g 1Kb] uocem unitam dicentium: Agios, agios, agios; sine cessatione. Et uidimus in medio loci illius sedentem quasi hominem canum, niueos  habentem capillos et uultu iuuenili, cuius pedes non uidimus. Et in dextra et in sinistra seniores uiginti quatuor, et post illos ceteri complures [h 1Kb] stabant. Introiuimus cum magna admiratione, et stetimus ante thronum; et quatuor Angeli subleuauerunt nos, et osculati sumus illum, et de manu sua traiecit nobis in facie [i 1Kb] . Et ceteri seniores dixerunt nobis: Stemus. Et stetimus, et pacem fecimus. Et dixerunt nobis seniores: Ite, et ludite. Et dixi: Perpetua, habes quod uis. Et dixit mihi: Deo gratias, ut, quomodo in carne hilaris fui, hilarior sum et heic modo.

III. Et exiuimus, et uidimus ante fores Optatum episcopum ad dexteram, et Aspasium presbyterum doctorem ad sinistram, separatos et  tristes, et miserunt se ad pedes nobis, et dixerunt nobis: Componite inter nos quia existis, et sic nos reliquistis [i 1Kb] . Et diximus illis: Non tu es papa noster [k 1Kb] , et tu presbyter, ut uos ad pedes nostros mittatis? et misimus nos [l 1Kb] , et complexi illos sumus. Et cepit Perpetua [m 1Kb] cum illis loqui, et segregauimus eos in [n 1Kb] uiridario sub arbore rose. Et dum loquimur cum eis, dixerunt  [355Kb] illis Angeli: Sinite illos, refrigerent [a 1Kb] ; et si quas habetis inter uos dissensiones, dimittite uobis inuicem; et conturbauerunt eos. Et dixerunt Optato: Corrige plebem tuam; quia sic ad te conueniunt quasi de circo redeuntes, et de factionibus [b 1Kb] certantes. Et sic nobis uisum est, quasi uellent claudere portas. Et cepimus illic multos fratres cognoscere [c 1Kb] , sed et martyres. Uniuersi odore inenarrabili alebamur, qui nos satiabat. Tunc gaudens experrectus sum.«



CAPUT u.

ARGUMENTUM.---S. Secundulus in carcere moritur. S. Felicitas grauida, fusis precibus, octauo mense,  parit sine dolore. Inuictus animus S. Perpetue et S. Saturi.

I. He uisiones insigniores ipsorum martyrum beatissimorum Saturi et Perpetue, quas ipsi conscripserunt. Secundulum uero Deus maturiore exitu de seculo, adhuc in carcere euocauit, non sine gratia, ut bestias lucraretur. Gaudium [d 1Kb] tamen etsi non anima, certe caro eius agnouit.

II. Circa Felicitatem uero , cum octo iam mensium suum uentrem haberet , instante spectaculi die, in magno erat luctu [e 1Kb] , ne propter uentrem differretur, quia non licet pregnantes pene representari: et ne inter aliquos [f 1Kb] postea sceleratos, sanctum et innocentem sanguinem  [146Kb] funderet. Sed et commartyres eius grauiter contristabantur, ne tam bonam sociam, quasi comitem, solam in uia eiusdem spei relinquerent. Coniuncto itaque unito gemitu, ad Dominum orationem fuderunt ante tertium diem muneris. Statim post orationem dolores eam inuaserunt. Et cum, pro naturali difficultate octaui mensis, in partu laborans doleret, ait illi quidam ex ministris Cataractariorum: Que sic modo doles, quid facies obiecta bestiis, quas contempsisti cum sacrificare noluisti? Et illa respondit: »Modo ego patior quod patior, illic autem alius erit in me qui patietur pro me, quia et ego pro illo passura sum.« Ita enixa est puellam, quam sibi quedam soror in filiam educauit.

III. Quoniam ergo permisit, et permittendo uoluit  Spiritus sanctus ordinem ipsius muneris conscribi,  etsi indigni ad supplementum tante glorie describendum; tamen, quasi mandatum sanctissime Perpetue, immo fidei commissum eius exsequimur [a 1Kb] , unum adiicientes documentum de ipsius constantia et animi sublimitate. Cum [b 1Kb] a tribuno castigatius eo tractarentur, quia ex admonitionibus hominum uanissimorum uerebatur ne subtraherentur de carcere incantationibus aliquibus magicis; in faciem respondit Perpetua, et dixit: »Quid utique non permittis refrigerare noxiis nobilissimi Cesaris [c 1Kb] scilicet, et natali eiusdem pugnaturis? Aut non tua gloria est, si pinguiores illo producamur?« Horruit et erubuit tribunus; et ita iussit illos humanius haberi [d 1Kb] , ut fratribus eius et ceteris facultas fieret intreundi et refrigerandi cum eis; iam et [e 1Kb] ipso  optione carceris credente.

 [158Kb] Iu. Pridie quoque, cum illa cena ultima quam liberam uocant, quantum in ipsis erat, non cenam liberam, sed agapen cenarent [a 1Kb] ; eadem constantia ad populum uerba ista iactabant, comminantes iudicium Domini, contestantes passioni sue [b 1Kb] felicitatem, irridentes [c 1Kb] concurrentium curiositatem, dicente Saturo: »Crastinus dies satis uobis non est, quod libenter uidetis, quod odistis. Hodie amici, cras inimici. Notate tamen nobis [d 1Kb] facies nostras diligenter, ut recognoscatis nos in die illo iudicii.« Ita omnes [e 1Kb] inde attoniti discedebant: ex quibus multi crediderunt.



CAPUT uI.

ARGUMENTUM.---E carcere in amphitheatrum hilares  educuntur, maxime Perpetua et Felicitas; omnes renuunt uestes profanas induere; flagellantur; anhelant  ad bestias, obiiciuntur; Saturus bis illesus; deiiciuntur SS. Perpetua et Felicitas; reuocantur in portam Saneuiuariam. S. Saturus, a leopardo lesus, militem adhortatur; se inuicem osculantur; gladio occiduntur.

I. Illuxit dies uictorie illorum, et processerunt de carcere in amphitheatrum, quasi in celum, hilares, uultu decori; si forte, gaudio pauentes, non timore. Sequebatur Perpetua placido [f 1Kb] uultu et pedum incessu, ut matrona Christi Dei dilecta [g 1Kb] : uigorem oculorum suorum deiiciens ab omnium conspectu. Item Felicitas saluam se peperisse gaudens, ut ad bestias pugnaret, a sanguine, ab obstetrice ad retiarium, lotura post partum baptismo secundo. Et cum delati [h 1Kb] essent  in portam, et cogerentur habitum induere i uiri quidem sacerdotum Saturni, femine uero sacratarum  [76Kb] Cereri: generosa illa in finem usque constantia repugnauit. Dicebat enim: »Ideo ad hoc sponte peruenimus; ne libertas nostra obduceretur. Ideo animas nostras addiximus [a 1Kb] , ne tale aliquid faceremus: hoc uobiscum pacti sumus.« Agnouit iniustitia iustitiam: concessit tribunus, ut quomodo erant, simpliciter inducerentur. Perpetua psallebat, caput iam Aegyptii calcans. Reuocatus, et Saturninus, et Saturus populo spectanti comminabantur de hoc. Ut sub conspectu Hilariani peruenerunt, gestu et nutu ceperunt Hilariano dicere: »Tu nos, inquiunt, te autem Deus iudicabit.« Ad  hoc populus exasperatus, flagellis eos uexari pro ordine [b 1Kb] uenatorum postulauit. Et utique illi gratulati sunt, quod aliquid et de [c 1Kb] Dominicis passionibus essent consecuti.

II. Sed qui dixerat: Petite et accipietis , petentibus dedit eum exitum quem quisque desiderauerat. Nam, si quando inter se de martyrii sui uoto sermocinabantur, Saturninus quidem omnibus bestiis uelle se obiici profitebatur, ut scilicet gloriosiorem gestaret coronam. Itaque in commissione spectaculi, ipse et [d 1Kb] Reuocatus leopardum experti, etiam super pulpitum ab urso uexati sunt. Saturus  [206Kb] autem nichil magis quam ursum abominabatur: sed uno morsu leopardi confici se iam presumebat. Itaque, cum aper subministraretur, uenator potius qui illum aprum subministrauerat [a 1Kb] , subfossus ab eadem bestia, post dies muneris obiit. Saturus solummodo tractus est. Et cum ad ursum substrictus esset in ponte, ursus de cauea prodire noluit [b 1Kb] . Itaque secundo Saturus illesus reuocatur.

III. Puellis autem ferocissimam uaccam, ideoque preter consuetudinem comparatam [c 1Kb] , diabolus preparauit: sexui earum etiam de bestia emulatus. Itaque despoliate et reticulis indute [d 1Kb] producebantur. Horruit populus, alteram respiciens puellam  delicatam, alteram a partu recenti stillantibus mammis. Ita reuocate [e 1Kb] discinguntur. Inducitur prior Perpetua; iactata est, et concidit in lumbos: et ut conspexit [f 1Kb] tunicam a latere discissam, ad uelamentum femorum adduxit, pudoris potius memor, quam doloris. Dehinc requisita, et dispersos capillos infibulauit: non enim decebat martyrem dispersis capillis pati, ne in sua gloria plangere uideretur. Ita surrexit; et elisam Felicitatem cum uidisset, accessit, et manum ei tradidit, et subleuauit illam. Et ambe pariter steterunt, et, populi duritia deuicta, reuocate sunt in portam Sanauiuariam. Illic Perpetua a quodam tunc catechumino, Rustico nomine,  [108Kb] qui ei adherebat, suscepta, et quasi a somno expergita, adeo in spiritu et in ecstasi fuerat, circumspicere cepit, et stupentibus omnibus ait: »Quando, inquit, producimur ad uaccam illam nescio [a 1Kb] .« Et cum audisset quod iam euenerat, non prius credidit, nisi quasdam notas uexationis in corpore et habitu suo recognouisset, et illum catechuminum [b 1Kb] . Exinde accersitum fratrem suum, et illum catechuminum allocuta est eos, dicens: »In fide state, et inuicem omnes diligites; et passionibus nostris ne scandalizemini.«

Iu. Idem Saturus in alia porta militem [c 1Kb] Pudentem exhortabatur dicens: »Adsum [d 1Kb] certe, sicut promisi et predixi; nullam usque adhuc bestiam sensi. Et nunc de toto corde credas. Ecce prodeo illo, et ab uno morsu leopardi consumar.« Et statim in  fine spectaculi, leopardo obiectus, de uno morsu eius tanto perfusus est sanguine, ut populus reuertenti illi secundi baptismatis testimonium reclamauerit: »Saluum  lotum, saluum lotum.« Plane utique saluus erat, qui hoc spectaculo claruerat [e 1Kb] . Tunc Pudenti militi: »uale, inquit, et memor esto fidei mee; et hec te non conturbent, sed confirment.« Simulque ansulam [f 1Kb] de digito eius petiit, et uulneri suo mersam reddidit ei, hereditatem pignoris relinquens [g 1Kb] illi, et memoriam sanguinis. Exinde iam exanimis prosternitur cum ceteris ad iugulationem solito loco. Et cum populus illos in medium postularet, ut, gladio penetrante in eorum corpore, oculos suos comites homicidii adiungeret, ultro surrexerunt et se quo uolebat populus transtulerunt: ante iam osculati inuicem, ut martyrium per solemnia pacis consummarent. Ceteri quidem immobiles et cum silentio ferrum receperunt: multo magis Saturus, qui et prior  scalam ascenderat, prior reddidit spiritum; nam et Perpetuam sustinebat. Perpetua autem, ut aliquid doloris gustaret, inter costas [h 1Kb] puncta exululauit; et errantem dexteram tirunculi gladiatoris ipsa in  [12Kb] iugulum suum posuit [a 1Kb] . Fortasse tanta femina aliter non potuisset occidi, quia ab immundo spiritu timebatur, nisi ipsa uoluisset.

O fortissimi ac beatissimi martyres! o uere uocati et electi in gloriam Domini nostri Iesu Christi! quam qui magnificat et honorificat et adorat, utique et hec non minus ueteribus exempla in edificationem Ecclesie  legere debet, ut noue quoque uirtutes, unum et eumdem semper Spiritum sanctum usque adhuc operari testificentur, et omnipotentem Deum Patrem, et Filium eius Iesum Christum Dominum nostrum, cui est claritas et immensa potestas in secula seculorum. Amen.





INDEX CAPITUM PASSIONIS SANCTARUM MARTYRUM PERPETUAE ET FELICITATIS.

     PRAEFATIO. Noua scribenda, posteris, antiqua futura. col. 13-14
    CAP. I. Sancti Martyres, capti; quos inter Perpetua, que res gestas litteris consignauit. S. Perpetua patrem uincit: cum aliis baptizatur. In carcerem detruditur: sollicita de infante, ex uisione sibi facta scale in celum erecte, et ascensus S. Saturi et sui, et buccelle oblate, intelligit martyrium propediem futurum. col. 16
    CAP. II. Rursus a patre tentatur, ipsumque confortat; cum aliis ad tribunal ducta, se Christianam profitetur. Damnatur cum reliquis ad bestias. Orat pro fratre Dinocrate mortuo, quem in uisione intelligit purgatorii penis affligiet liberari. col. 29
    CAP. III. Iterum tentatur Perpetua a patre. uisio eius tertia: in qua ad luctam abducitur contra Aegyptium: proposito premio, pugnat, uincit, et premium refert. col. 38
     CAP. Iu. S. Saturus in uisione sibi facta, et S. Perpetua, ab Angelis in lucem portati, uident Martyres. Ducti ad thronum Dei, osculo excipiuntur. Optatum Episcopum et Aspasium presbyterum dis sentientes conciliant. col. 42
    CAP. u. S. Secundulus in carcere moritur. S. Felicitas grauida, fusis precibus, octauo mense parit sine dolore. Inuictus animus S. Perpetue et S. Saturi. col. 45
    CAP. uI. E carcere in amphitheatrum hilares educuntur, maxime Perpetua et Felicitas. Omnes renuunt sacrilegas uestes induere; flagellantur; Anhelant ad bestias; obiiciuntur. S. Saturus bis illesus. Deiiciuntur SS. Perpetua et Felicitas. Reuocantur in portam Saneuiuariam. S. Saturus a leopardo lesus: militem adhortatur. Sancti Martyres se inuicem osculantur. Gladio occiduntur. col. 49







DISSERTATIO APOLOGETICA PRO SS. PERPETUAE, FELICITATIS ET SOCIORUM ORTHODOXIA, AUCTORE IOSEPHO AUGUSTINO ORSI O. P. S. R. E. PRESBYTERO CARDINALI.



CAPUT PRIMUM.


Externis argumentis ex Ecclesie et ueterum Patrum auctoritate petitis, SS. Perpetue, Felicitatis et sociorum martyrum orthodoxia uindicatur.

    I. Tertulliani ceui scriptoris pro Perpetua sociisque martyribus testimonium.
    II. Pontius diaconus eorumdem martyrum acta non obscure laudauit.
    III. Perpetue et Felicitatis antiquissimum fuisse in Ecclesia Romana cultum, ex Bucherii peruetusto calendario demonstratur.
    Iu. Sanctus Augustinus earumdem martyrum uariis in locis cum laude meminit, ac tribus eas tractatibus celebrauit; quorum priorem in editis leui admodum coniectura sancto Doctori Basnagius abiudicat et irrito conatu eleuare et labefactare contendit.
    u. Ecclesiarum Carthaginensium celeberrima et  ceterarum matrix, Perpetue et Felicitatis reliquiis illustrata est, et ex earum nominibus nuncupata.
    uI. In Misse canone quotidiano earumdem nomina inter celebriores martyres recensentur.
    uII. Argumentum, quod ex his testimoniis conficitur, frustra Basnagius.


NULLUM omnino est religiosi cultus et obseruantie signum, quod non iam inde ab antiquis temporibus confestim in sanctas hasce ac celeberrimas martyres contulerit Ecclesie catholice pietas, et unanimis ubique terrarum in eas christiane religionis affectus populorumque deuotio. Earum scilicet nomina uetustissima ecclesiarum tabularia exhibent et in omnibus pene martyrologiis descripta sunt: earum solemnitas et natalis dies magno christiane plebis concursu celebrata: earum Acta in ecclesiis publice lecta: in earum  honorem et super earum reliquias templa et altaria Deo consecrata: panegyrice orationes in earum anniuersaria festiuitate a Patribus habite: earum denique specialis, inter quotidiana sacrificia, commemoratio ad nostra usque tempora perennauit. Hec omnia clarissimis testimoniis ostendam, que ita disponam, ut plane et aperte constet iam inde ab earum  nece fuisse perpetua et non interrupta Ecclesie traditione pro ueris martyribus habitas, adeoque in Ecclesie catholice pace et communione obiisse.

I. Tertullianus, qui Perpetue ceuus fuit et Carthaginis incola, ubi Perpetua sociique martyres neci traditi sunt, eius in libro de Anima, cap. 55, his uerbis meminit: »Perpetua, fortissima martyr, sub die passionis, in reuelatione paradisi solos illic commartyres suos uidit.« Ne uerbo quidem indicat fuisse illam secte montanistice addictam: quod certe uanissimus homo nequaquam pretermisisset, solitus inflatis buccis scelerate factionis decora resonare. Meminit in eodem libro, cap. 9, fanatice cuiusdam mulieris Angelorum, ut putabat, et ipsius Domini uisionibus assuete; neque monere omittit sue illam fuisse communionis: »Est, inquit, hodie soror apud nos reuelationum carismata sortita,« etc. Alterius meminit libro de uirginibus uelandis prope finem, quam pariter sororem  nominat: et montanistam fuisse, perspicuis uerbis declarat: »Nobis,« id est Paracleti discipulis, qui nouas non spernimus prophetias, carismata honoramus, et uisiones reuelationesque suscipimus, »Dominus, etiam reuelationibus, uelaminis spatia metatus est. Nam cuidam sorori nostre angelus in somnis,« etc. Nihil eiusmodi tradit ubi de Perpetua loquitur, nichil eiusmodi iactat. Martyrem tantummodo nominat, et fortissimam: non illam sororem suam, non martyrem suam predicat, et ne uerbo quidem significat fuisse illam Montanistarum superstitionibus ac deliramentis imbutam. Est-ne uero credibile adeo singulare secte sue ornamentum sibi suisque perspicuis uerbis asserere neglexisse, qui tam sollicite monitos nos esse uoluit insanas etiam mulierculas, nulla uirtute insignes, sed insomniis unice deditas, e Montani schola et institutione  prodiisse? Que contra affert Basnagius, et argumentum quod ex his Tertulliani uerbis in sue opinionis confirmationem exsculpit, inferius euertam.

II. Pontius diaconus, qui post Perpetue et Felicitatis obitum quinquaginta circiter annis floruit, in uita S. Cypriani hec habet, que ad earum acta, mea quidem sententia, manifeste respiciunt, uti etiam uiro  clarissimo Luce Holstenio iampridem est obseruatum  : »Maiores nostri plebeis et catechumenis martyrium consecutis tantum honoris, pro martyrii ipsius ueneratione, dederunt, ut de passionibus eorum multa, aut prope dixerim, pene cuncta conscripserint, ut ad nostram quoque notitiam, qui nondum nati fuimus, peruenirent.« Hec Pontii uerba Perpetue et Felicitatis acta digito ueluti ostendunt, et in ea optime quadrant.

Plebeii hoc loco, ut idem obseruauit Holstenius, accipiendi sunt laici, nullum in clero ordinem adepti; sic enim paulo inferius idem Pontius: Multa sunt que adhuc plebeius, multa que iam presbyter fecit.

Catechumenas fuisse tum ipsas, tum earum in passione socios, Actorum collectori, ipso statim initio, diligentes est adnotatum: »Apprehensi sunt adolescentes  catechumini, Reuocatus et Felicitas conserua eius, Saturninus et Secundulus, inter quos et uiuia Perpetua, honeste nata, liberaliter instituta, matronaliter nupta, habens patrem et matrem et fratres duos, alterum eque catechuminum,« etc. Hic esse uidetur Saturus, quem fratrem suum Perpetua in hisce Actis appellat: »Tunc dixit mihi frater meus: Domina soror,« etc. Et infra: »Et retuli statim fratri meo, et intelleximus passionem esse futuram.« Loquitur autem de Saturo, eiusdem agonis commilitone. Sunt denique eiusmodi Acta ea diligentia conscripta, quam Pontius uerbis superioribus laudat. Multa enim, aut, prope dixerim, pene cuncta que ad eorum passiones pertinent, complectuntur, ad ipsas usque minutiores circumstantias,  ut plane nesciam an aliqua antiquorum martyrum Acta maiori accuratione ac diligentia descripta sint. Pontii itaque uerba in ea, que pre manibus habemus, Acta ita belle conueniunt, ut nullis eorum que modo exstant, melius. An autem Pontii etate aliqua exstiterint, ad que aptius eius uerba referri possent, ualde equidem dubito: cum non adeo in uetustioris eui moribus positum fuisse uideatur, ut gesta martyrum adeo exquisita diligentia litteris traderentur. Fallitur enim Dodwellus cum ex laudatis uerbis concludit  , »adeo sedulos fuisse in martyrum gestis memorie tradendis ueteres, ut nichil illos fere fugerit;« ut ex actorum paucitate que supersunt, paucitatem quoque martyrum colligat. Non enim asserit Pontius in singulorum martyrum gestis memorie  tradendis pari diligentia ueteres fuisse uersatos: eius namque proposito satis erat luculentissimum horumce Actorum exemplum queis tam sedulo ad posteros transmissa fuerat plebeiorum et catechumenorum martyrum memoria. Inde enim facile omnes intelligebant, quam non segniorem operam adhibere ipse deberet in episcopi et martyris preclarissimis gestis litterarum monumentis consignandis. Nullus itaque dubito, quin Perpetue, Felicitatis et sociorum Acta pre oculis Pontius habuerit. Nam et ad plebeios pertinent et catechumenos, et etas facile conuenit, antequam  scilicet Pontius ipse nasceretur, et eo quod ipse describit studio fuerunt ac diligentia concinnata: adeoque medio seculo tertio fuisse Perpetuam eiusque socios Carthagine, ubi sanguinem fuderant, pro ueris martyribus habitos, laudata Pontii uerba non obscure suadent.

III. Id uero nemo mirabitur qui secum animo reputauerit sequenti, id est quarto Ecclesie seculo, celebrem quoque Rome fuisse Perpetue et Felicitatis festiuitatem. Id constat ex uetustissimo Ecclesie Romane calendario, quod Bucherius publica luce donauit, et ad Liberii tempora pertinere unanimis esse uidetur eruditorum sententia. In hoc itaque uenerande antiquitatis monumento, Nonis Martii, Perpetue et Felicitatis Africe, nomina inscripta sunt. Quod  certe indubium est uetustissimi in Ecclesia cultus argumentum. Cum enim uiri eruditi Bucheranium calendarium in Liberii tempora conferunt, non ea ipsorum mens est, Rome tum primum institutas fuisse, que in eo recensentur, martyrum solemnitates: absurda enim esset eiusmodi cogitatio. Nam Bucherianus iste, seu Liberianus indiculus ex antiquioribus dypticis et tabulariis descriptus est, quam non tum primum Ecclesie, presertim Apostolice, et maxime atque imprimis Romana, sed iam inde ab initio, ut ex Tertulliano  aliisque auctoribus discimus, sacros fastos habuerint, pro illorum temporum conditione, accuratissime digestos. Fieri itaque optime potuit, ut aliquot ante Liberium annis Perpetue et Felicitatis natale ceptum fuerit in urbe celebrari: Carthagine  autem priusquam Rome receptum fuisse et uulgatum earum cultum, annon uero perquam simillimum est? Cum igitur medio seculo quarto Liberius, sub quo laudatum calendarium conditum est, sedere ceperit, morosi nimium critici esset, inficias ire Carthagine, saltem ineunte seculo quarto, Nostrarum celebrem fuisse memoriam.

Est aliud, quod circa Liberianum istum martyrum laterculum diligenter uelim animaduerti, ex quo nostrarum martyrum cultus non uetustas modo, sed et celebritas intelligi facile potest: Martyres scilicet in eo calendario descriptos, preter Nostras et Cyprianum, omnes esse Romanos: neque, his tribus exceptis, ullum in eo exteris martyribus locum esse. Quod profecto clare et aperte demonstrat, quam ab  antiquis temporibus in ore fame predicti martyres uersarentur. Sanctos quidem martyres, non uni alicui Ecclesie, sed omnibus, a primis christiane fidei seculis, fuisse deputatos, haud inscite Oxoniensis Cypriani Operum Editor obseruauit; est tamen aliquid in eius uerbis, pro illorum, de quibus loquitur, temporum conditione, non satis accurate dictum: uidemus enim, inquitt  , Acta martyrum ab una Ecclesia ad alias transmissa; et singularum ecclesiarum martyrologia non suorum modo, sed et longe dissitorum hominum nomina continere.

 Si de recentioribus martyrologiis sermo sit, puta, Hieronymiano et ceteris que inde profluxerunt, non est cur ullam erudito uiro controuersiam excitemus; sed in antiquissimis calendariis suos duntaxat, paucis exceptis, aut finitimarum prouinciarum unaqueque ecclesia martyres exhibet. Sic in Romano Buccherii, preter Nostras et Cyprianum, ut dictum est, omnes Romani; et in Carthaginiensi Mabilloniano plerique omnes Carthaginienses, aut Africani, aut, pauci tamen ex quibusdam aliis prouinciis, quibuscum magnum olim christianis Carthaginiensibus commercium intercessit; progressu uero temporis ampliora semper condita fuisse martyrologia, que non singularum ecclesiarum tantum, sed et longe dissitorum hominum nomina continerent, clarum et perspicuum  est: sicut etiam festiuitatum numerum sequioribus seculis ualde fuisse auctum, et eas quoque solennitates adscitas, quibus remotissime longeque inter se dissite ecclesie suos unaqueque martyres celebrabat. Sed ut ad Perpetuam et Felicitatem redeamus, quisquamne ibit inficias dandum id esse earum fame atque celebritati, quod sole cum Cypriano, ex Africanis, imo et aliarum prouinciarum martyribus, in Romano calendario locum habuerint, priscis illis temporibus, quibus unaqueque ecclesia suis contenta martyribus, exterorum martyrum solennitates non nisi rarissimas adscribebat. Et de Cypriano quidem facile intelligitur, unde illi adeo insigne decus, ut eius nomen cum romanis martyribus in Liberiano indiculo adscriberetur: id scilicet preclarissimis  eius meritis datum est, non in Ecclesiam modo Carthaginensem et uniuersam Africam; sed in omnem qua patet Ecclesiam et imprimis Romanam longe lateque diffusis. Nostris autem unde cum Cypriano eadem glorie celebritas, ut ex tot martyribus qui Africe arenas glorioso cruore irrigarunt, adeo mature, id est non longe post initium seculi quarti, sole cum sanctissimo illo ac celeberrimo episcopo specialem Rome solemnitatem consequerentur? Profecto, aut ex earum actis, aut ex miraculorum ad earum monumenta frequentia. Ex miraculis non dicet utique Basnagius: igitur ex actis que omnium proinde tum manibus terebantur. Annon uero absurdum est cogitatu, intra unius seculi spatium ex hominum memoria excidere potuisse celeberrimas  hasce notissimasque mulieres, quarum Actorum lectione Christiani mirifice capiebantur, Montanistarum fuisse erroribus maculatas? Id eo difficilius creditu est, quo earum insignior exstitit fama: que enim ad obscure sortis homines pertinent, facile e posterorum memoria delet obliuio. Rem uero adeo singularem, mulieres scilicet ob inuicte fortitudinis laudem et celestes reuelationes omnium admirationi habitas, Montanistarum addictas fuisse superstitionibus; neque Catholici, neque Heretici, tam breui temporis interuallo in obliuionem abire atque intercidere permissi sunt. Non quidem Catholici, qui ut ab hereticorum etiam gloria confessionis insignium consuetudine refugiebant, ita sollicite cauebant, ne  falsi pro ueris, id est heretici pro catholicis martyribus in sacra diptyca reciperentur. Et licet aliquando hereticorum nomina in martyrologia inrepserint; id tamen, ut inferius demonstrabitur, sequioribus seculis et a rerum gestarum memoria remotissimis factum est; id uero de quo nunc agimus, uix elapso ab earum passione seculo contigisset: quod certe in martyribus eiusdem celebritatis et nominis caret exemplo. Sed neque Montaniste, haud infrequens in Africa hereticorum factio, suos sibi a Catholicis subripi martyres passi fuissent. Sed de hoc alibi plenior erit et opportunior dicendi locus.

Iu. Initio seculi quinti florebat Augustinus, cuius Possidius in indiculo recenset, de Natali Perpetue et Felicitatis tractatus tres, qui in nouissima operum  eius editione, PP. Benedictinorum congregationis sancti Mauri studio adornata, sunt inter sermones num. CCLXXX, CCLXXXI et CCLXXXII. Primum, id est ducentesimum octuagesimum, alias de diuersis centesimum tertium, in dubium Basnagius reuocat, imo non esse Augustini existimat, leuissima ductus coniectura: Non existimamus, inquit  , Augustini sermonem esse de Natali SS. Perpetue et Felicitatis martyrum, ubi hec leguntur: »Exhortationes earum in diuinis reuelationibus, triumphosque passionum, cum legerentur, audiuimus.« Que sane non quadrant ad Augustini mentem, qui uerbis expressis Perpetue uisiones Scripturis sanctis eximit  : De fratre autem S. Perpetue Dinocrate, nec scriptura ipsa canonica est. Quid uero magis canonicum quam diuine reuelationes, quales  sermonis auctori existimantur? uerum non Augustinus modo, sed neque ullus unquam catholicus scriptor diuinas heic pro canonicis accepisset. Quis enim, exceptis Montanistis, priuatas huiusmodi reuelationes, et priuata auctoritate litteris traditas, pro canonicis habuit? An igitur sermonis auctorem aliquem fuisse dicet e Montanistarum secta declamatorem? Non puto id dicturum uirum eruditum. Quisquis igitur fuerit sermonis auctor, sane doctus et catholicus et totus Augustinianus, diuinas dixit, a Deo immissas, ut pie existimabat, reuelationes, non autem quod eas crederet diuina fuisse conscriptas auctoritate: aliud est enim diuinam esse reuelationem, aliud diuinam esse et canonicam scripturam in qua talis nobis reuelatio proponitur. Ut diuinam dicamus aliquam reuelationem,  sufficit ut Deum auctorem habuisse, probabiliter existimemus; sed ut canonicam dicamus scripturam in qua talis reuelatio continetur, necesse est ut canonicum scriptorem, et diuino afflatum spiritu habuerit. Augustinus igitur, ut deinceps uidebimus, Perpetue reuelationes ex Deo fuisse probabiliter credidit: adeoque diuinas hoc sensu et notione dicere potuisset. Auctori uero sermonis neque in mentem uenit, Perpetue Acta in quibus eiusmodi reuelationes leguntur, canonicam esse scripturam, eorumque auctorem diuino afflatum fuisse spiritu, diuinaque preditum auctoritate. Quare inter sermonis  auctorem, quicumque ille fuerit, et Augustinum optime conuenit: reque tam leui inanique coniectura laudatus sermo Augustino fuerat abiudicandus.

Concedatur tamen neque hunc, neque duos sequentes sermones in Natali martyrum Perpetue et Felicitatis, qui modo inter eius et opera exstant, Augustini esse: an contra apertum Possidii esse testimonium negabit, tres S. Doctorem de Natali Perpetue et Felicitatis tractatus habuisse? Adeoque eas pro ueris catholicisque martyribus a sancto Doctore fuisse habitas, et quinto ineunte seculo celebrem fuisse earum in Africa solennitatem? An negabit Augustini esse enarrationem in Psalmum XLuII, ubi S. Perpetue meminit, et eius acta publice in Ecclesiis lecta fuisse significat? Sicut nouimus, inquit, et  legimus in passione beate Perpetue. Sed et in libris de Anima et eius origine  Perpetuam ubique sanctam appellat: et quamuis eius passionis Acta Scripturarum canone eximat, neque ex eis testimonia proferri uelit aduersus fidei mysteria; eodem tamen numero ac pretio habet quo ceterorum martyrum acta, eamdem illis ac ceteris fidem adhibet, neque ullibi Perpetue uisiones pro muliercularum insomniis habet, ueluti Montanistarum figmenta, aut humani spiritus ludificationes explodit: adeoque a Deo immissas fuisse et hoc sensu diuinas, ea fide credit, quam huiusmodi monumentis adhibere uiri prudentia et iudicio prediti consueuerunt.

u. Sed omnibus, que hactenus produximus, argumentis luculentius est illud, quod ex Basilice dignitate,  ac uetustate conficitur, quam Carthagine Perpetua ac Felicitas habuerunt. Celeberrima siquidem et antiquissima omnium ecclesiarum Carthaginensium, et, ut modo dicitur, Matrix illa fuisse uidetur que in antiquis monumentis modo basilica restituta  , modo basilica maiorum  , modo basilica maior  , modo ad maiores  , nuncupatur. In ea utpote maiori plebis Carthaginensis concursu frequentata, plerique Augustini sermones habiti sunt eorum, quos sanctus doctor Carthagine recitauit. In ea Concilium secundum Carthaginense sub Genetlio anno CCCXC, et cetere deinceps Carthaginenses synodi celebrate sunt. De hac eadem basilica intelligendum puto sanctum Optatum Mileuitanum, ubi de schismatica Maiorini ordinatione loquens, hec habet  : Interea  ad basilicam, ubi cum Ceciliano tota ciuitas in frequentia fuerat, nullus de supra dictis accessit. Et paulo post: Illo tempore aut reus  debebat expelli, aut communicari debuit innocenti. Conferta erat Ecclesia populis: plena erat cathedra episcopalis: erat altare  loco suo in quo pacifici episcopi retro temporis obtulerunt, Cyprianus, Lucianus et ceteri. Sic exitum est foras, et altare contra altare erectum est, etc. De hac, inquam, basilica seu maiorum, seu restituta, loqui hoc loco sanctum Optatum existimo, propterea quod a uictore uitensi memorie proditum fuit  , Carthaginensium episcoporum sedem illic semper fuisse, ac domicilium. Porro in hac ecclesia quam omnium Carthaginensium statuere iure optimo possumus celeberrimam iuxta atque antiquissimam, Perpetue et Felicitatis condita fuisse, corpora, laudatus uictor uitensis testis locupletissimus est  : Basilicam maiorem, ubi corpora sanctarum martyrum Perpetue atque Felicitatis sepulta sunt . . . . Sue religioni  licentia tyrannica manciparunt. Imo ex Perpetue eamdem  basilicam appellatam fuisse nomine, haud obscure colligitur ex actis secundi Concilii Carthaginensis quod habitum fuisse dicitur in basilica Perpetua  restituta. Hoc autem esse puto antiquissimi et celeberrimi cultus, et earum orthodoxie euidentissimum argumentum.

uetustissimum fuisse in Ecclesia morem, et ipsi pene christiane religioni ceuum, ut catholica plebs ad memorias martyrum conueniret, et ea loca frequentaret, ac religiosa deuotione coleret, ubi sacre ipsorum exuuie condite fuerant, nemo qui historiam ecclesiasticam uel a limine salutarit, ignorat. De romanis monumentis, in quibus sacra Apostolorum corpora deposita fuerant, id manifeste testatur Zephyrion equalis adeoque Tertulliano, Perpetue  et Felicitati synchronus Caius: Ego uero, inquit  , Apostolorum tropea possum ostendere. Nam siue in uaticanum, siue ad Ostiensem uiam pergere libet, occurrent tibi tropea eorum, qui ecclesiam illam fundauerunt. In iisdem locis amplificata postmodum religione, et Ecclesia a persecutionibus respirante, exstructas fuisse basilicas, sacrasque domos religiosis usibus mancipatas, etiam constat. Illud denique ex antiquis monumentis compertum est, et ratio ipsa suadet, celebriores atque insigniores basilicas insignioribus atque illustrioribus fuisse martyribus edificatas; aut saltem celebriorum atque insigniorum martyrum in celebriores et insigniores basilicas fuisse translata. Presertim uero maiores Ecclesie ut precipuorum martyrum reliquiis decorarentur,  cura episcoporum fuit: idque tum propter maiorem ipsorum martyrum gloriam, tum propter Ecclesiarum splendorem, tum denique quia frequentior erat christiane plebis ad matrices ecclesias concursus, atque ut eo etiam frequentius precipuorum martyrum deuotione allecta conflueret. Cum igitur Perpetue et Felicitatis corpora in maiorem ecclesiam Carthaginensem illata fuisse, ex uictore  uitensi habeamus; quin inter illustriores martyres, antequam eo inferrentur, fuerint numerate ambigere non debemus.

Sed translationis tempus, ut de cultus antiquitate etiam constet, eruendum est. Anno CCCXC, quo secundum concilium Carthaginense habitum est, maior ecclesia Carthaginensis ex Perpetue nomine, ut uidimus, nuncupabatur. Eo igitur anno antiquiorem statuere debemus sacrorum pignorum translationem. Sub Liberio Bucherianum calendarium, ut diximus, concinnatum est. In eo, ut et in omnibus martyrologiis, Perpetue et Felicitatis festum nonis martiis consignatur. Hunc autem non earum martyrii, sed translationis esse diem, Cl. Pagius hoc argumento probat  . Passe sunt SS. Martyres quo die natale  Gete Cesaris colebatur: Munere castrensi eramus pugnaturi. Natale tunc Gete Cesaris. Et infra: Quid utique non permittis refrigerare noxiis Nobilissimis, Cesaris scilicet, et natali eiusdem pugnaturis? At in diem septimam martii, neque imperii Cesarei, neque Gete natale genuinum incidebat. Natus enim Geta, teste Spartiano  , sexto calendas iunias: Cesarea uero dignitate anno CXCuIII, non ante diem XIII aprilis ornatus est: Et ratio est, inquit Pagius, quia, ut mox uisuri sumus, Caracalla post eum diem tribunitiam potestatem et augusteam dignitatem a patre obtinuit; et uerisimile non est Getam minorem filium prius a patre Augustum nuncupatum. Utraque itaque nuncupatio uel eodem tempore post mensem martium facta, uel Caracalla prius dictus Augustus quam Geta  Cesar. Quare sancte Perpetua et Felicitas alio die, quam quo passe sunt, in martyrologiis coluntur. Quod non raro accidisse, passim in hoc opere obseruabimus, diesque septima martii dies est quo Carthaginem earum reliquie postea translate, non uero dies obitualis. Cum itaque medio seculo quarto Liberius sedere ceperit, hoc tempore sacratum reliquiarum fuerat peracta translatio: adeoque statuere iure optimo possumus, eam translationem non multo post initium seculi quarti, reddita iam per Constantinum Ecclesie pace, fuisse celebratam; et ab earum martyrio seculo dumtaxat elapso, Perpetuam et Felicitatem precipuarum martyrum loco habitas, et ad earum memorias Carthaginensem populum frequentissimum concurrisse.

 uidimus quomodo ex nostrarum martyrum in maiorem ecclesiam Carthaginensem translatione cultus earum celebritas et antiquitas demonstretur: uidendum superest quam luculenter ex eodem principio earum orthodoxia confirmetur. Ecclesia, domus, cathedra et altare in primis episcopi, centrum erant, ut notat illustrissimus  Albaspineus, ecclesiastice communionis. Eo catholica plebs frequentissima confluebat, inde populum episcopus alloquebatur, ibi preces eorum et oblationes et uota suscipiebat. Hic erat locus orationis, hic locus sacramentorum, hic  denique solemnis sacrificii locus. Cetera altaria, ut idem obseruat Albaspineus, in subsidium communionis exstructa sunt, cuius, ut dictum est, centrum ecclesia et altare episcopi habebantur. In hoc altari quam frequentes Catholici communicabant, tam ad illud schismaticis et hereticis nullus permittebatur accessus: immo inde, ui etiam adhibita, extrudebantur qui Ecclesie catholice communione excidissent, ne forte, ob loci sanctitatem et amplitudinem in quo ueteres catholice communionis arcem constituerant, pro catholicis haberentur. Huius rei argumento id esse potest, quod de Paulo Samosateno narrat Eusebius; nefarium scilicet heresiarcham sententia synodi exauctoratum, et Antiocheno episcopatu deiectum, domo, sede et ecclesia episcopali exturbari  neutiquam potuisse quamdiu Zenobia, cuius ille fauore et gratia utebatur, rerum in Oriente potita est. Tamdiu enim se pro legitimo episcopo habendum existimauit, et catholicam plebem sibi retinere posse credidit, quamdiu domum, cathedram, basilicam et altare occuparet, in quo maiores sui sedere, plebem colligere, oblationes et uota populi suscipere, et sacrificia Deo offerre consueuerant. Catholici uero episcopi omni ope et conatu egerunt ut, nequissimo homine expulso, Domnus, qui ei fuerat subrogatus, episcopalem basilicam obtineret, et in decessorum suorum sede cathedraque collocaretur. Quod quidem, profligata Zenobia, Aureliani ope perfectum est, qui, ut ait Eusebius  , ab episcopis interpellatus, rectissime hoc negotium diiudicauit, iis domum dari  precipiens quibus Italici christiane religionis antistites et Romanus Episcopus scriberent. Que cum ita sint, omnes, puto, hoc argumento facile intelligunt quam fixa fuerit apud ueteres constans certaque sententia, martyres nostras in Ecclesie pace et communione obiisse, dum eo ipsarum corpora inferri uoluerunt quo ueluti ad catholice communionis centrum et arcem Carthaginensis populus confluebat. Precipuorum ossa martyrum ideo sub primario illo episcopi altari recondebantur, ut catholici eo conuenientes, se non aliorum fidelium modo, sed et sanctorum martyrum communionis participes esse intelligerent. Contra schismatici et heretici, quibus ad illud pietatis asylum nullus patebat accessus, nullam sibi esse scirent neque cum Ecclesia catholica  neque cum sanctis martyribus communionem. Unde sanctus Optatus Mileuitanus Donatistas ueluti schismaticos hoc argumento traducit, quod sanctorum Apostolorum memoriis in Urbe neutiquam communicarent  : Denique si Macrobio  dicatur, ubi illic sedeat, numquid potest dicere, In cathedra Petri? quam nescio si uel oculis nouit, et ad cuius memoriam non accedit, quasi schismaticus contra Apostolum faciens, qui ait  :  Memoriis sanctorum communicantes. Ecce presentes sunt ibi duorum Apostolorum memorie; dicite si ad has ingredi potuit, ita ut obtulerit illic ubi sanctorum memorias esse constat? Apud ueteres igitur adeo compertum fuit Perpetue et Felicitati nichil, dum uiuerent, cum hereticis fuisse commune, et in Ecclesie pace et communione martyrium consummasse, ut earum sacras reliquias, ab carum martyrio seculo uix clapso, eo intulerint quo heretici maxime uetabantur accedere, et ubi nemo nisi catholicus communicabat.

uI. Denique, pro nostrarum martyrum cultus antiquitate et celebritate atque earumdem orthodoxia, ex assidue repetita earum inter quotidiana sacrificia commemoratione, haud absimilia precedentibus  confici possunt argumenta. Perpetue enim et Felicitatis tum in Missali Gelasii, tum in Gregorii Sacramentario, tum denique in uetustissimo Sacramentario Gallicano  quotidie repetitur, cum paucis aliis martyribus, in misse canone commemoratio. Obuia sunt omnibus antiquissimorum Patrum testimonia, Tertulliani in primis  et Cypriani  , quibus ii aperte testantur martyrum natalitios dies speciali eorum inter sacrificia commemoratione fuisse celebratos. An uero preter anniuersariam martyrum in die natalis eorum celebritatem, priscorum temporum usus haberet, ut uel omnium uel insigniorum nomina inter quotidiana sacrificia e sacris dyptichis recitarentur, haud ita e ueterum testimoniis compertum est. Indicare id tamen sanctus Cyprianus uidetur  epist. XXXIX ad Pam. num. 30, ubi, postquam de Celerini auia Celerina, et patruo eius, et auunculo Laurentino et Ignatio locutus est, qui martyrio iam pridem fuerant coronati, subiungit: Sacrificia pro eis semper, ut meministis, offerimus, quoties martyrum passiones et dies anniuersaria commemoratione celebramus. His scilicet uerbis haud obscure significat Cyprianus; quoties alicuius martyris recurrebat anniuersaria solemnitas, et predictorum semper fuisse renouatam, inter sacrificiorum solemnia, mentionem. Et fieri quidem optime potuit ut, cum non magnus erat martyrum numerus, sicuti nulli eorum deerat anniuersaria solemnitas, neque insignioribus tantum, et qui atrociora tormenta experti fuerant, sed etiam obscurioribus, et qui nullis cruciatibus toleratis pro  confessione nominis in carcere obierant, ut ab eodem Cypriano statutum est  ; postea uero aucta in immensum eorum copia, precipui tantum, ut uetera nos calendaria docent, et quorum illustrior erat fama, retenti sunt, pro quibus annua sacrificia et oblationes celebrarentur: ita primum quidem omnium fieret in quotidianis sacrificiis commemoratio; postea uero, ut ex liturgiis, antiquissimis illis quidem, at tertio tamen seculo recentioribus, compertum est, illustriorum dumtaxat in Missis quotidianis nomina retinerentur. Sed, ut sit de uetustiorum  temporum usu, nulli dubium est quin ii quorum in Misse canone quotidie memoria renouatur, et modo et olim fuerint inter illustriores martyres computati. Quod proinde argumento est Perpetuam atque Felicitatem, que in antiquissimis liturgiis id honoris, cum aliis paucis, sortite sunt a maioribus nostris, non inter martyres modo, sed etiam inter insigniores fuisse martyres numeratas.

Illud etiam hoc loco non sine animaduersione pretermittendum, quod supra etiam est annotatum, laudatas liturgias aut sacramentaria, in quibus Perpetue et Felicitatis quotidie mentio iteratur, non ad Carthaginensem aut alias Africe ecclesias, sed ad Romanam et Gallicanam pertinuisse. Quod magis adhuc magisque demonstrat quam ab antiquis temporibus  nostre in ore fame martyres uersarentur. In Misse Romane canone nulli olim, nisi Romani martyres memorabantur, si preter Apostolos et Ignatium, uirum apostolicum, qui et Rome passus est, martyres nostras et Cyprianum excipias: Agatham enim et Luciam martyres Siculas a Gregorio Magno canoni adiunctas scribit Adhelmus  . Cypriano cur id honoris tribueretur, preclara ipsius, ut dicimus, in Ecclesiam Romanam merita obtinuerunt. Nostris uero unde hec specialis prerogatiua, ut, quamuis extere et aliene ac transmarine prouincie, Rome tamen earum quotidie memoria inter sacra mysteria perageretur? Unde, inquam, illis hoc decus, nisi ex ea fame celebritate qua semper per ora hominum uolitarunt, et insigniorum martyrum  loco habite sunt? Cum qua profecto fame celebritate non consonat ut tam breui temporis interuallo, cui dum uiuerent addicte fuissent religioni, ex hominum memoria elaberetur.

Illud denique hic pariter obseruandum, hanc intra sacram synaxim sanctorum martyrum commemorationem eo precipue spectare ut intelligamus nos cum illis in Christo, cuius corporis sacrificium offertur, communicare, quod et ipsa canonis uerba aperte testantur: Communicantes, et memoriam uenerantes, etc. Eo autem pertinere credenda est exterorum illa martyrum commemoratio, ut unam ubique esse sciamus catholicam Ecclesiam, et unam omnium ecclesiarum, quamuis loco dissitarum, communionem, ut que alienos martyres, haud secus quam domesticos,  uenerantur. Quod, ut supra est obseruatum, clare et perspicue demonstrat tam certo de nostrarum martyrum orthodoxia apud ueteres constitisse, ut earum nomina catholice communionis symbolum esse uoluerint.

uII. Horum omnium de quibus hactenus disseruimus, testimoniorum auctoritatem eleuare se putat leuissima hac responsione Basnagius, quod nempe »horum constantia martyrum, necnon actorum antiquitas posteris fucum fecit, ut in pretio haberentur.« Productaque deinde, quam supra confutaui, de Augustini Sermone coniectura, subiungit: Concedatur tamen uerba hec Augustini esse. Questio facti est, Perpetua  fueritne Ecclesie mulier, an secte montanistice. Iam uero in questionibus huiusmodi uiri boni sepe numero tota errant uia, et hereticos martyres irrepsisse in martyrologia suo loco ostendimus. De Actis, et eorum auctoritate inferius dicendum erit. Nunc breuiter uidendum, annon summe temeritatis sit, ob leuissimas, ut deinceps ostendam, coniecturas, eorum orthodoxiam et sanctitatem in dubium reuocare, quos constat statim ab eorum passione, ac deinceps per quindecim et amplius secula nullo non religionis et obseruantie signo, non ut genuinos tantum, sed inter celebriores Christi martyres, uniuersalem Ecclesiam esse ueneratam? quorum scilicet memoriam iam inde ab antiquis temporibus frequentauit; quibus altaria, et basilicas, que centrum essent catholice  communionis, excitauit; quorum anniuersariam solemnitatem non modo ecclesia Carthaginensis, sed etiam Romana altero ab eorum passione seculo celebrauit; quorum nomina in antiquissimis ecclesiarum tabulis inter illustriorum martyrum nomina recensentur; quorum memoria cum paucis aliis insignioribusque item martyribus quotidie in misse canone renouatur; quos denique non unum aut alterum priuatum martyrologium, sed omnia et in diuersarum ecclesiarum usum concinnata pariter celebrant. Hec enim omnia in nostras martyres simul fuisse collata, satis iam presenti hoc capite demonstraui. Sed constantia martyrum, et Actorum antiquitas posteris fucum fecit. Sed numquid pene ceuis, aut supparibus scriptoribus imponere potuissent? Sed in his facti  questionibus uiri boni sepe falluntur. Sed numquid et Ecclesie uniuersalis auctoritas? Cui tantum in hisce etiam questionibus detulit Augustinus, ut de his nichil temere iudicare uoluerit, que tempore persecutionis, ut insectatores sue pudicitie deuitarent, in rapturum atque necaturum se fluuium proiecerunt, eoque modo defuncte sunt, earumque martyria in catholica Ecclesie ueneratione celeberrima frequentantur: De his, inquit  , nichil temere audeo iudicare. Utrum enim Ecclesie aliquibus fide dignis testificationibus, ut earum memoriam sic honoret, diuina persuaserit auctoritas, nescio: et fieri potest, ut ita sit. Quid si enim hoc fecerunt, non humanitus decepte nec errantes, sed obedientes? sicut de Samsone aliud nobis fas non est credere. At heretici martyres in martyrologia  irrepserunt. Sed numquid etiam in antiquissima kalendaria? numquid etiam ad eorum monumenta sacrificia, et catholicorum conuentus celebrati? numquid in eorum memoriam altaria Deo, et basilice consecrate? numquid eorum laudes ueteres Patres orationibus et publicis tractatibus exornarunt? numquid denique inter illustriores martyres per tot annos etiam nunc in misse canone memorantur? Marculum, pseudo-martyrem Donatistarum, primus, seculo nono, imprudenter in suum martyrologium Rabanus retulit  ; inde in nothum Bede martyrologium et ex eo in aliquot Usuardini martyrologii  codices, et editiones irrepsit  ; sed error facile detectus est, et Romani martyrologii conditores Numidie Nicomediam, Marculo Marcellum, Constanti Constantium, Macarianis Arianos subrogarunt. Legentes enim sub eosdem circiter dies in antiquioribus martyrologiis Marcelli Nicomediensis martyris nomen, et eius acta ignorantes, ex Marculi actis interpolatis hoc ei elogium concinnarunt: Nicomedie  sancti Marcelli  presbyteri, qui Constantii  tempore ab Arianis  e rupe precipitatus martyr occubuit. Qua Patrum Benedictinorum coniectura est in Not. ad Augustini lib. III contra Cresconium, cap. 49. Qua de re uidendus etiam Cl. Mabillonus in Annot. ad Marculi acta, tom. III uett. Analector.  Iam uero quid huic, aut si quod est aliud huic simile, exemplo cum martyribus nostris aliqua ex parte commune? Que non sequioribus seculis per unius aut alterius scriptoris oscitantiam in priuatum aliquod martyrologium irrepserunt, sed in publicis, et antiquissimis Ecclesie tabulis, in publicis item precibus, ut earum nomina recitarentur, et nullum non religiosi cultus testimonium, iam inde ab initio consecute sunt. Sed uideamus, quibus Basnagius argumentis hac sanctioris fame et publici cultus perpetua ueluti possessione sanctas martyres deturbare conatus est: grauissima enim ea esse oportet, que hanc ei de nostris hisce martyribus, post tot ab earum passione secula, intulerunt opinionem. Antiquorum enim consentientibus testimoniis et perpetue  de illarum orthodoxia et sanctitate Ecclesie traditioni fides in re tam graui abrogari non debuit, nisi aliam opinionem inuicta perspicuaque argumenta pene repugnanti indiderunt. An eiusmodi sint, que Basnagius attulit, sequentibus capitibus disseremus.



CAPUT II. BASNAGII EXTERNIS ADuERSUS SANCTAS MARTYRES ARGUMENTIS OCCURRITUR.

    I. Actorum Perpetue et Felicitatis compilatorem fuisse Montanistarum heresi infectum.
    II. Ruinartii pro Actorum compilatore rationes refelluntur uariisque argumentis eius montanismus asseritur.
     III. Dodwelli pro eiusdem scriptoris orthodoxia disputatio.
    Iu. Eius disputationis primum deiicitur fundamentum.
    u. Alterum eiusdem disputationis fundamentum euertitur.
    uI. A Montanistis Catholicos non fuisse pro hereticis existimatos.
    uII. Ab Ecclesiarum Catholicarum communione Montanistas non se omnino alienos existimasse.
    uIII. Ad catholicorum quoque martyrum communionem adspirasse.
    IX. Non Perpetue tantum, sed aliorum quoque catholicorum  martyrum, Tertullianum cum laude meminisse.
    X. Alii, preter Montanistas, heretici catholicorum Acta martyrum luci dederunt.
    XI. Ex ipsomet Actorum auctore Montanista, martyres nostros ab hac secta fuisse alienos ostenditur.


I. De auctore, seu potius, ut uideri uult, Actorum Perpetue et Felicitatis compilatore, non una eademque eruditorum sententia est. De Montanistarum familia unum fuisse, uir candidus iuxta, atque eruditus, ut Basnagii uerbis utar, olim sensit ualesius  . Contra Dodwellus non omnem modo ab ipso montanismi suspicionem amolitur; sed hominem quoque fuisse contendit aduersus Montanistas catholice fidei zelo  et ardore flagrantem  . ualesio nullo modo assentiri potest Cl. Ruinartius  . Contra, Basnagius ualesii opinioni se adherere libenter profitetur, indeque primum, ut postea uidebimus, aduersus martyres nostros conficit argumentum. Ea res omnino postulat, ut de tota hac controuersia perquam accuratissime disseramus, ne si ualesii opinionem amplectamur, temere id fecisse existimemur; sin autem, ne ex quodam preconcepte opinionis preiudicio factum id esse uideatur. Ut igitur agnoscat lector me secum candide agere, et nichil huc preiudicatum afferre, in ualesii opinionem, meis licet rationibus primo aspectu satis incommodam, ualde animum inclinare profiteor. Argumento mihi est auctoris prefatio, qui sane his utitur uerbis, que quamuis, si alio tempore scripta forent,  in catholicam sententiam utcumque interpretari possemus, at habita ratione temporis, quo scripta sunt, uehementem nobis montanismi suspicionem afferunt. Sic enim habet: Sed uiderint, qui unam uirtutem Spiritus unius sancti pro etatibus iudicent temporum: cum maiora reputanda sint nouitiora queque ut nouissimiora, secundum exuberationem gratie in ultima seculi spatia decreta  : In nouissimis enim diebus, dicit Dominus, effundam de Spiritu meo super omnem carnem, et prophetabunt filii filieque eroum, et super seruos et ancillas meas de meo Spiritu effundam, et iuuenes uisiones uidebunt, et senes somnia somniabunt. Itaque et nos, qui sicut prophetias, ita et uisiones nouas pariter repromissas, et agnoscimus et honoramus, etc. Quis credat, hec scriptori catholico  excidere potuisse, quo tempore montanistica heresis in Ecclesia uehementissime grassabatur; cum nouissimorum temporum conditionem, ob carismatum copiam et spiritus exuberantiam Paracleto suo reseruatam, tantopere iactabant et extollebant heretici; cum nouas uisiones, et prophetias repudiare se profiteretur Ecclesia; contra qui illas agnoscerent, et honorarent, pro hereticis haberentur. Cum maiora, inquit, reputanda sint nouitiora queque, ut nouissimiora  secundum exuberationem gratie in ultima seculi spatia decreta. Abruptiusne aut impudentius locutus unquam professus montanista fuisset? Estne ouum, ut aiunt, ouo similius, quam hec auctoris uerba cum his Tertulliani sub finem libri de Resurrectione carnis? At enim Deus omnipotens aduersus hec incredulitatis et peruersitatis ingenia, prouidentissima gratia sua effundens in nouissimis diebus de suo Spiritu in omnem carnem, in seruos suos et ancillas, et fidem laborantem resurrectionis carnalis animauit, et pristina instrumenta manifestis uerborum et sensuum luminibus ab omni ambiguitatis obscuritate purgauit. Nam quia hereses esse oportuerat, ut probabiles quique manifestarentur: he autem sine aliquibus occasionibus Scripturarum audere non poterant, idcirco pristina instrumenta quasdam  materias illis uidentur subministrasse, et illas quidem iisdem litteris reuincibiles. Sed quoniam necdum dissimulare Spiritum Sanctum oportebat, quominus et eiusmodi eloquiis superinundaret, que nullis hereticorum uersutiis semina subspargerent, imo et ueteres eorum cespites uellerent; idcirco iam omnes retro ambiguitates, et quas uolunt parabolas, aperta atque perspicua totius Sacramenti predicatione discussit, per nouam prophetiam de Paracleto inundantem, cuius si hauseris fontes, nullam poteris sitire doctrinam, nullus te ardor exuret questionum, resurrectionem quoque carnis, usquequaque potando, refrigerabis. Nouissima ueteribus anteponit, hoc est, nouas Montani reuelationes pristinis instrumentis, utriusque scilicet Testamenti libris, non, ut Rhenanus et Pamelius interpretantur, Noui Federis  libros mosaicis et propheticis. Non enim ex lege tantum et Prophetis, sed uel maxime ex Noui Testamenti obscuris quibusdam locis, ambiguitatibus et parabolis suorum dogmatum materiam heretici decerpebant. Cui rei prouidentissima gratia sua Deum prospexisse docet in nouissimis diebus de Spiritu suo effundendo in omnem carnem, qui eiusmodi eloquiis superinundaret, que nullis hereticorum uersutiis materiam et semina subministrarent, et omnes retro ambiguitates et parabolas, aperta atque perspicua totius Sacramenti predicatione discuteret: quod factum esse subiungit, per nouam prophetiam de Paracleto inundantem. Adeoque quantum Noui Testamenti libri magis aperta perspicuaque rerum celestium reuelatione, qua ueteres figure exposite sunt, legalibus et  propheticis prestant; tantum Montani prophetie, que uel ipsas Euangelii ambiguitates, et parabolas aperta totius Sacramenti predicatione discusserunt, ipsis quoque Noui Federis libris erant anteponende. Quam profecto sententiam Actorum collector paucioribus quidem, sed non minus expressis uerbis, insinuauit, cum ait maiora reputanda esse nouitiora queque, ut nouissimiora, secundum exuberationem gratie, etc., id est, ut loquitur Tertullianus, secundum nouam prophetiam de Paracleto inundantem.

II. Respondet Ruinartius, quod quamuis hec uerba primo aspectu Montani errores sapere uideantur; si tamen paulo accuratius discutiantur, nichil in ipsis contineri, nisi orthodoxum et fidei catholice plane  consonum. Non enim, inquit, iste auctor uisiones nouissimas cum Scripturis canonicis, ut putauit ualesius, sed solummodo cum ueterum martyrum uisionibus, et reuelationibus comparat, asseritque non minori uenerationi habendas esse, que suo tempore, quam que priscis temporibus, id est, primo aut secundo Ecclesie seculo, contigerant. Imo et aliquatenus has nouas reuelationes maiori studio suscipiendas esse dicit, cum exempla eo efficaciora sint, quo magis presentia: tum deinde, quod he nouissime uisiones, qua aliquando ueteres future erant, aliqua auctoritate fulciende essent, ut a posteris crederentur, id patere ait ex eadem ipsius auctoris tota prefatione; ubi ne unum quidem uerbum de Scripture sacre cum uisionibus martyrum comparatione habetur. »Si uetera,« inquit »fidei, exempla propterea  in litteris sunt digesta, ut lectione eorum quasi repensitatione rerum, et Deus honoretur, et homo confortetur; cur non et noua documenta eque utrique cause conuenientia et digerantur?«

uerum, non has tantum, quas Ruinartius refert rationes produxit auctor, cur nouas reuelationes, et prophetias pre antiquis in pretio haberi uellet; sed illam potissimum, quam nemo nisi merus putusque montanista attulisset, et que satis ostendit, ipsum nouissimas reuelationes, non modo ueterum martyrum reuelationibus, sed ipsis quoque Scripturis canonicis, pretulisse: ob exuberationem, scilicet gratie in ultima seculi spatia decreta, secundum Ielis prophetiam. Ecquis enim cui sanum esset caput, Spiritus sancti gratiam nouissimis hisce diebus, id est tertio ineunte,  magis quam primo aut secundo seculo exuberasse, somniauit? Quis nisi Montani spiritu abreptus, ut id ostenderet, Ielis uerbis quibus futura hec nouissimis diebus spiritus exuberatio prenuntiabatur, usus aliquando fuisset? Unde non ea tantum ratione, ut Ruinartius credidit, iste auctor culpandus est quod harum martyrum uisiones ex iis esse, que Deus per Ielem repromiserat, existimauerit. Laudata enim Ielis uerba ad omnia, que in nostro Testamento a Deo carismata dispensantur referri posse non abnuo. Sed eo montanistam se prodit, quod prophete uerba adhibuerit, ad maiorem ostendendam nouissimis diebus quam precedentibus Ecclesie seculis, celestium carismatum exuberationem. Porro quamuis, ut idem Ruinartius subiungit,  Ecclesia Fidelium dicta uel scripta inter Scripturas canonicas neutiquam computarit, etsi non dubitet ab eo processisse, a quo alii dantur genera linguarum, alii prophetie, alii sermo sapientie, aliis alia dona, que laudato Ielis testimonio prenuntiata et promissa fuisse certum est, attamen non inde sequitur idem pariter de Actorum scriptore sentiendum esse. Quamuis enim neque Ecclesia, neque scriptores catholici, noui Testamenti carismata et a Deo procedere, et laudato Ielis testimonio prenuntiata, et promissa fuisse, unquam dubitarint: numquam tamen aut Ecclesia, aut aliquis Catholicorum Ielis uerbis usus est ad maiorem nouissimorum temporum, quam preteritorum Ecclesie seculorum  uisionibus et reuelationibus uenerationem, auctoritatemque conciliandam.

Est quidem hoc aduersus Actorum, ut aiunt, compilatorem grauissimum preiudicium; nescio tamen an non grauius sit, quod ex sequentibus uerbis conficitur argumentum. Sic enim pergit: »Itaque et nos, qui sicut prophetias, ita et uisiones nouas pariter repromissas et agnoscimus, et honoramus.« Hec plane peremptoria sunt: neque enim clarioribus uerbis potuisset auctor, quam ipse sectam profiteretur, exponere: hec montanismi tessera sunt, et montanistice doctrine clara et aperta professio. Id enim catholicos inter et montanistas, id temporis disceptabatur, an noue, id est, extraordinarie et inusitate uisiones et prophetie agnoscende essent atque honorande;  an contra repudiande atque abiiciende. Catholici nouas uisiones et prophetias ut maligni spiritus seductionem auersabantur, non quod nullas eo tempore in Ecclesia agnoscerent uisiones et prophetias, aut quod carismatum fontem exaruisse contenderent; sed nouarum uisionum et noue prophetie nomine, insolitas, ut dixi, et ut loquitur apud Eusebium  Asterius, »Preter morem, atque intitutum Ecclesie a maioribus traditum, et continua deinceps successione propagatum« intelligebant. Contra Montaniste nouas hasce reuelationes, et prophetias plurimi faciebant, amplectebantur et honorabant, et hunc primum sue ab Ecclesia secessioni colorem pretexuerunt, unde etiam scelerata factio, ut ex Serapione constat  , nomen accepit, et  »noua prophetia nominata est.« Quod sue ipsos secte nomen indidisse, his uerbis Asterius Urbanus clare et aperte testatur  : »Et Ecclesiam illius loci deprehendissem noua illa, non ut ipsi dicunt, prophetia, etc.« Nouas prophetias, postquam ad Montanistas defecit, passim iactat et predicat Tertullianus, libro de Ieiuniis  : »Propter hoc noue prophetie recusantur.« Et libr. III cont. Marcion.  : »Qui apud fidem nostram est, noue prophetie sermo testatur.« Et lib. Iu  : »Quam defendimus in caussa noue prophetie.« Et lib. de Resurrect. carnis  : »Per nouam prophetiam de Paracleto inundantem.« Firmiliano  Cataphryges sunt, qui »nouas prophetias usurpare conantur.« Ex quo etiam intelligimus, nouas eos a Catholicis quoque prophetas  fuisse appellatos. Que cum ita sint, montanistam utique palam se prodit et apertissime profitetur, qui, feruentibus per ea tempora de nobis uisionibus et  prophetiis Catholicos inter et Montanistas dissidiis, nouas se uisiones et prophetias agnoscere et honorare palam aperteque testatur. Neminem certe Catholicorum ita esse locutum ostendi potest: Montanistarum illa professio est, cui similem, postquam huius secte dogmata amplexus est, Tertullianus his uerbis edidit  : »Nam quia spiritalia carismata agnoscimus, etc.« Ita et Actorum editor: »uisiones nouas et prophetias agnoscimus, et honoramus.« Atqui, secundum Firmilianum, illi appellantur, qui nouas prophetias usurpare conantur. Actorum igitur concinnator Cataphrygum seu Montanistarum catalogo eximi nulla ratione potest.

Tertium, et illud etiam grauissimum argumentum desumo ex quadam obseruatione, quam Auctor facit,  ubi narrat quomodo Perpetua ad ferocissimam uaccam se pugnasse non senserit  : »Illic Perpetua . . . quasi a somno expergita  circumspicere cepit, et stupentibus omnibus ait: Quando, inquit, producimur ad uaccam illam nescio.« Quo enim illa obseruatio pertinet, »adeo in spiritu et in exstasi fuerat,« nisi ad stabiliendam Montanistarum de exstasi doctrinam? uerum equidem est, exstasis nomen in bonam partem aliquando fuisse a Patribus usurpatum; iis tamen temporibus quibus Montanistarum heresis potissimum grassabatur, in deteriorem, ferme partem acceptum est, et ut mentis alienationem, furorem, amentiamque significat. Unde cum ea tempestate Catholicos inter et Montanistas, Tertulliano teste, disputaretur,  an uere prophetie exstasis conueniret, affirmantem opinionem Mantaniste, negantem Catholici propugnabant. »Defendimus,« inquit Tertullianus  , »in caussa noue prophetie, gratie ecstasin, id est amentiam conuenire . . . . . . . . . de quo inter nos et Psychicos questio est. Hinc scripti eidem Tertulliano pro Montanistis aduersus Ecclesiam, ut est apud Hieronymum  , libri. Contra uero Miltiadi, ut est apud Eusebium  , aduersus eosdem Montanistas hoc titulo, , Quod non deceat prophetam in ecstasi loqui.« In quem Eusebii locum scite ualesius obseruat: Catholicos hoc precipue obiecisse Montanistis, qui se prophetico spiritu plenos esse iactabant, quod in exstasi prophetarent:  cum tamen, nec in Nouo nec in ueteri Testamento, prophetas in ecstasi umquam prophetasse legamus. Ecquis igitur tam obesis naribus erit, cui non Montanismus in premissis Auctoris nostri uerbis suboleat? Equidem non ea mihi mens est, in omnem scriptorem, exstases inter Dei carismata recensentem, inuidiam Montanismi conferre; non me latet, hoc nomen in bonam, etiam ab antiquissimis Patribus,  quandoque partem acceptum. Preter nocturnas uisiones, immissas a Spiritu Sancto per dies innocentibus pueris exstases habemus ex Cypriano, in quem nulla hac de re transferri potest praue opinionis suspicio  : »Preter nocturnas uisiones, per dies quoque impletur apud nos Spiritu Sancto puerorum innocens etas, que in ecstasi uidet oculis, et audit, etc.« Non eadem tamen de Actorum compilatore ratio est, qui non ut Cyprianus et alii deinceps antiqui Patres, sedatis Montanistarum tumultibus, sed gliscentibus in dies factionibus ac discordiis, laudata monumenta litteris consignauit, quo certe tempore, aut nomine exstasis abstinendum erat, aut ita utendum, ut omnis ab eo praue significationis inuidia, aut suspicio remoueretur.

 III. Nunc mihi adoriendus est Dodwellus, cuius, uti iam dixi, ea sententia est, Actorum compilatorem, non modo catholice communionis, et alieno a Montanistis fuisse animo, sed etiam ut eorum nouas prophetias falsi conuinceret, laudata monumenta studuisse publica luce donare. Hanc autem habet huiusce sue mire profecto opinionis rationem: »Maximilla de se predixerat, post se prophetissam aliam non futuram, sed consummationem. uerba eius apud Epiphanium illa sunt  : , . Sub imperii Marci finem excessisse Maximillam uerisimillimum est. Cum enim ab eius excessu ad suum, quo scribebat, annum, annos XIII siue XIu inchoatum numeret Asterius Urbanus  , non alio illa, quam ad Commodi imperium aptius referri  posse, existimant eruditi. Contra Catholici, uel hinc illos prophetie pretextus falsi conuincendos putant, quod sue prophetie, uel ex confesso, finis foret aliquando statuendus. uerum prophetiam perpetuam fore, et ad mundi usque consummationem reuera permansuram. Qua ratiocinatione ita abfuerunt a negandis suorum temporum prophetiis, ut in quacumque ecclesia non fuissent prophete, ea ne esset quidem pro Ecclesia habenda.«

Ita argumentatus est Asterius Urbanus  : »Nam si quidem, ut predicant, post Quadratum et Ammiam philadelphensem, mulieres ille Montani in prophetie gratiam successerunt, ostendant nobis quinam inter ipsos Montano ac mulierculis successerint. Etenim prophetie donum in omni Ecclesia ad ultimum usque  Domini aduentum permanere debere auctor est Apostolus.«

Ad eamdem formam argumentatur uetus ille auctor, quicumque fuit, martyrum contemporaneus, Actorum Perpetue et Felicitatis. Is ubi, allato Ielis loco,  probasset, ita non deficere a ueteris Testamenti illas noui Testamenti prophetias, ut sunt potius ex aduerso sub nouo Testamento potiores expectande, hec deinde subiungit in illam, quam dixi, sententiam: »Itaque et nos, qui sicut prophetias ita et uisiones nouas, etc. Eo omnino spectat tota ea disputatio, ne fraudi esset secuturis uisionibus, quod ultimis Ecclesie temporibus illas Deus reuelare dignatus sit, id ne esset, hoc sibi probandum sumpsit, ultimis esse illas precipue temporibus, semperque ad consummationem usque expectandas. Poterant ea fortassis aduersus Ethnicos dicta uideri; poterant etiam aduersus Montanistas. Contra Montanistas potius dicta crediderim, quia que dixerat, ea Scripturarum testimonio confirmauit. Id sane manifestum est, que  hic protulerat, esse apud suos in confesso, quod a Montanista scribi omnino non poterat.«

»Notetur enim imprimis, scripta esse ab auctore anno Dom. CCII, id est anno ab obitu Maximille circiter XXIII: decessisse enim illam diximus anno Marci ultimo, id est Dom. CLXXIX; atqui ea si uera fuisset prophetissa, non iam alius erat propheta expectandus. Qui igitur alios adhuc expectauit, semper expectandos existimauit, fieri non potest, ut illam pro uera prophetissa habuerit, nec proinde Montanista esse potuit. Quanquam enim ea heresis postea in uarias deinde sectas distributa fuerit, in eo tamen omnes conueniebant, primas illas mulierculas pro prophetissis fuisse agnoscendas. Notetur secundo, ut sensu benignissimo Maximille uerba interpretemur, et de  mulieribus prophetissis, non de uiris prophetis intelligamus: ne ita quidem hanc prefationem a Montanista scribi potuisse. Perpetue enim prophetisse uisiones erat complexurus. Quanquam certum sit, hanc interpretationem ad mentem Maximille accommodari non posse. Que enim, post se fore dixerat, eam omnem prorsus prophetie usum exclusuram necesse erat. Tertio, cum hac ipsa argumentatione, ante annos ad minimum decem, in secta illa refellenda usus fuerat Asterius Urbanus, quis credat, eadem argumentatione usurum secte patronum? Quarto, id etiam ex eodem Urbano constat, de facto illos omnem suam prophetarum successionem in Maximilla terminasse, nec alium quemuis post illam admisisse successorem. Eadem argumentatione usus  Epiphanius, post illius obitum neminem alium a Montanistis ad sua usque tempora agnitum esse confirmat. Fieri igitur non potest, ut montanista Saturum Perpetuamque in prophetarum album retulerit. Id saltem ex illa aliorum argumentatione concedat lector necesse est, qui ita argumentatur, non esse eo nomine pro montanista estimandum. Nec tamen aliud proferunt, qui aliter sentiunt uiri sane eruditi.« Hec Dodwellus, que tamen quamuis erudite, ac subtiliter disputata, extorquere a me neutiquam potuerunt, ut illis assensum accommodarem. His enim in rebus, quibuscumque nostris subtilibus atque eruditis obseruationibus preualere debent rerum gestarum indubie fidei monumenta, ex quibus, ut modo  ostendam, manifeste constat, nichil in tota hac Dodwelli disputatione inesse uirium atque soliditatis ad montanismi suspicionem ab auctore nostro amoliendam.

Iu. His igitur duobus fundamentis tota hec eruditi uiri disputatio nititur. Primo, sub imperii Marci finem excessisse Maximillam, tribus circiter ac uiginti annis, antequam martyrium Perpetua et Felicitas, earumque socii subirent. Secundo, persuasum fuisse Montanistis, nullum post Maximille obitum prophetam futurum, multo autem minus aliam post eam prophetidem expectandam. Fieri proinde non posse, ut Actorum scriptor, qui Saturum et Perpetuam prophetie ac celestium reuelationum donis insignes eademque carismata, ad consummationem  usque in Ecclesia permansura credidit, Montanistarum fuerit erroribus imbutus. Mihi uero neutrum horum que uir doctus assumit, admitti posse uidetur. Et ad primum illud quod attinet de obitu Maximille, equidem scio multos in ea uersari opinione, illum esse in annum Marci ultimum conferendum. Sed, ut alibi ostendi  et iampridem ualesius obseruauit  , inde eorum error profluxit, quod Asterium, qui se quatuordecim annis post Montani et Maximille obitum, libros suos scripsisse testatur Apollonio uetustiorem esse crediderint, a quo memorie proditum est quadraginta annis antequam scriberet, Montanum prophetiam suam inuexisse  . At non res ita se habuit. »Etenim,« ut ualesius obseruat, »Apollonius, Montano adhuc superstite, cum insanis suis uatibus  Priscilla et Maximilla, librum suum composuit ut ex his fragmentis que profert Eusebius elicitur, idque non uno loco; ut cum dixit, , , , . Et paulo post de eodem Alexandro loquens ait, . Ex quibus apparet uerbis, et Alexandrum et Montanum ipsum ac Maximillam adhuc uixisse, cum hec scriberet Apollonius. Neque uero ait Apollonius quadraginta annos effluxisse ab obitu Montani ad tempus quo ista scribebat; sed id tantum dicit, quadraginta annis antequam ipse ad scribendum accederet, Montanum pseudoprophetiam suam inuexisse.« Quare cum, Seuero imperanto et superstite adhuc Maximilla, libros suos Apollonius  elucubrarit, memoratos Asterio quatuordecim a Maximille obitu quietis imperii et Ecclesie pacis annos, a Caracalle post mortem patris initiis ad Alexandri priores annos esse ducendos, et Maximillam anno Domini plus minus CCXII obiisse, loco superius laudato demonstraui. His ita animaduersis facile corruunt que Dodwellus false de Maximille interitu epoche superstruxit. Perpetuam enim atque Felicitatem anno circiter CCIII, sub ipsa pene Seueriane persecutionis initia, martyres occubuisse, uerosimillima eruditorum, quos inter et Dodwellus, opinio est. Unde Perpetue  martyrium Maximille interitum annis ad minus decem precessit: adeoque scriptor montanista eius prophetias agnoscere potuit, ac uenerari, eamque ut prophetissam colere, quamuis non ignoraret, imo et inconcusse ac firmiter crederet nullam post Maximillam fore prophetissam.

u. Deinde, si arbitremur uera esse que de Maximille obitu Dodwellus statuit, eam scilicet anno Marci ultimo excessisse, necesse profecto est, ut falsa omnino sint que secundo loco tradit de Montanistarum in hanc sententiam consensione, quod nulla post Maximillam futura esset in Ecclesia prophetissa. Etenim tam clare et aperte demonstrari potest, Montanistas, alias post Maximillam  prophetissas agnouisse, ut mirum  sit, hoc uirum doctum iecisse opinionis sue fundamentum. Annon ad Montanistas defecerat Tertullianus, cum librum scripsit de Anima? Annon ab obitu Maximille, triginta ferme annis, si illa Aurelii ultimo excessit, hunc librum elucubrauit? Et tamen alias se ibi, post insanam illam mulierem, pseudoprophetissas agnoscere profitetur  . »Est hodie soror apud nos reuelationum carismata sortita, quas in Ecclesia inter dominica solemnia per ecstasin in spiritu patitur, conuersatur cum angelis, aliquando etiam cum Domino, et uidet, et audit sacramenta, et quorumdam corda dinoscit, et medicinas desiderantibus submittit. Iam uero prout Scripture leguntur, aut psalmi canuntur, aut allocutiones proferuntur, aut petitiones delegantur; ita inde materie uisionibus subministrantur:  forte nescio quid de anima disserueramus, cum ea soror in spiritu esset. Post transacta solemnia, dimissa plebe, quo usu solet nobis renuntiare que uiderit , inter cetera, inquit, ostensa est mihi anima corporaliter etc.« En egregiam post Maximillam Montanistarum prophetissam! Quid quod in eodem libro  Perpetue reuelationes, non minus quam passionis auctor, agnoscit atque commendat, adeoque Perpetuam non minus, quam Actorum collector, in prophetarum album referendam existimauit? »Perpetua fortissima martyr in reuelatione glorie paradisi, solos illic commartyres suos uidit.« Et tamen Perpetua uix nata erat, cum Maximilla obiit, si sub imperii Marci finem uiuere desiit, anno scilicet  CLXXIX: anno enim CCIII quo martyr occubuit, annorum erat, ut in Actis habetur, circiter uiginti duorum. Quid etiam quod in eodem pariter libro tam longe abest, ut credat, post Montanum, et Maximillam prophetie spiritum in Ecclesia defecisse; quin potius eos sibi uiam ad noua carismata suscipienda aperuisse significet, qui eadem in pseudoprophetis illis neutiquam fuerant aspernati: et hanc perpetuam atque indeficientem diuinorum carismatum redundantiam, cum Apostoli in eodem loco, tum alibi  Ielis testimoniis, haud secus quam Actorum  scriptor adstruat, atque confirmet? »Nam quia spiritalia carismata agnoscimus, post Ioannem quoque prophetiam meruimus et consequi. Et hodie soror, etc.,« relataque insane uatis uisione, subiungit: »Hec uisio est; Deus testis, et Apostolus carismatum in Ecclesia futurorum idoneus sponsor.« Quid denique quod in libro de Ieiuniis aduersus Psychicos hoc eos nomine uellicat, quod diuine gratie carismatis terminos contituerent, seu palos, ut loquitur, terminales? Quod utique in ipsos Montanistas retorqueri nullo negotio potuisset, si eisdem gratie donis fines in Maximilla posuissent: »sed rursus, inquit  , palos terminales figitis Deo, sicut de gratia, ita de disciplina; sicut de carismatibus, ita et de solemnibus, ut proinde officia cessauerint, quemadmodum  et beneficia eius.«

Hec mecum cogitanti in mentem uenit an Montanistis in Africa perspecta omnia forte non essent, que Maximilla in Asia oracula fuderat. Sed ab hac me cogitatione reuocauit Firmiliani ad Cyprianum epistola  , ex qua constat, etiam in Asia, alias post Maximillam inter Montanistas surrexisse prophetissas: »Ante uiginti, inquit, et duos fere annos temporibus post Alexandrum imperatorem, multe istic conflictationes et pressure acciderunt, uel in commune omnibus hominibus, uel priuatim Christianis. . . . . . . . In hac autem perturbatione constitutis fidelibus . . . . . . , emersit istic subito quedam mulier, que in exstasi constituta, propheten se preferret, et quasi Sancto Spiritu plena sic ageret. Ita autem principalium  demoniorum impetu ferebatur, ut per longum tempus sollicitaret et deciperet fraternitatem, ac mirabilia quedam et portentosa perficiens, et facere se terram moueri polliceretur . . . . . . . . . . Quibus mendaciis, et iactationibus subegerat mentem singulorum, ut sibi obedirent et quocumque preciperet, ac duceret, sequerentur: faceret quoque mulierem illam, cruda hyeme, nudis pedibus per asperas niues ire, nec uexari in aliquo aut ledi illa discursione; diceret etiam, se in Iudeam et Hierosolymam festinare, fingens tanquam inde uenisset, etc.« Hec ideo lato calamo exscripsi, ut quisquis intelligat, quam egregias Montaniste, etiam in Asia, post Maximillam habuerint prophetissas. Sane si tempora conuenirent, hanc omnino ipsam esse crederes Maximillam, adeo  in illam omnia concinant, que de Maximilla ex Asterio Urbano et aliis scriptoribus Eusebius refert. Nam preter iam dicta, et utriusque spiritum coarguere et confutare Catholici aggressi sunt; et sicut Maximilla, ut ait Tertullianus  »non alium Deum predicabat nec aliquam« eiusdem Tertulliani iudicio, »fidei aut spei regulam euertebat«: Ita ista, »multos,« ut est apud Firmilianum, baptizauit, »usitata et legitima uerba interrogationis usurpans, ut nil discrepare ab ecclesiastica regula uideretur.« Et paulo ante de eadem  femina dixerat, »etiam hoc frequenter ausam esse, ut et inuocatione non contemptibili sanctificare se panem, et Eucaristiam facere simularet et sacrificium Domino non sine sacramento solite predicationis offerret.« Que omnia montanistici spiritus characteres sunt, et suis prophetissis a Montano fuisse permissa, ab antiquis scriptoribus memorie proditum est. Constat igitur propterea non esse aliquem e Montanistarum catalogo expungendum, quod aliam post Maximillam agnouerit prophetissam; quamuis enim insana hec uates id de se predicauerit: , etc., attamen fieri potuit  ut ad hec tam manifesta mendacia animum noluerint aduertere, aut aliam propheten intellexerint, que nouam et perfectiorem  doctrinam ac disciplinam inueheret; quo sensu nouos ipsi se Montanistarum patriarche prophetas nuncuparunt, quam nouam iudicio suo inchoarunt post Apostolos prophetiam. Ut ut sit, patet iam, puto, Dodwellum infirmo nimium niti tibicine, cum Actorum collectorem Montanistarum ideo catalogo eximit, quod Perpetuam, post Maximillam, propheten existimauerit, cum eam Tertullianus quoque professus montanista eodem loco ac numero habuerit.

uI. Hinc autem, ut superius dixi, Basnagius primum suum aduersus sanctos martyres ducit argumentum. »Ex Actorum, inquit, collectore uero simillima nobis coniectura nascitur, Perpetuam eosque martyres qui se mortis socios ipsi addidere de grege  Montanistarum fuisse. Nemo sane familie huius catholicorum Acta martyrum luci dedisset, quos utpote Psychicos contemptui habebant. Constat etiam, Perpetuam, Felicitatem, Saturum, eamdem cum Actorum auctore fidem profiteri, ut ex uerbis ipsius exploratum est: Et nos itaque quod audiuimus et contrectauimus, annuntiamus et uobis, fratres et filioli, ut et uos qui interfuistis, rememoremini glorie Domini: et qui nunc cognoscitis per auditum, communionem habeatis cum sanctis martyribus.« Atqui collector Actorum suo se indicio montanistam prodit. Deinde Tertullianus Catholicis infensissimus, Montanique defensor acerrimus, magnis Perpetuam laudibus afficit, eiusque uisionibus utitur ad probandum, solos ante diem iudicii solemnis martyres in celum recipi:  »Quomodo, inquit, Perpetua fortissima martyr, etc. Eo grauius id argumenti, quod Tertullianus et Perpetue cetaneus et incola Carthaginis, ubi Perpetua uitam cum morte commutauit, ignorare non potuerit cuiusnam secte esset, siue mulier illa, siue passionis eius collector. Est autem certo certius, Tertullianum neque Psychicorum alicui tot tantaque preconia uoluisse tribui, multo autem minus uerba ipsius, auctoritatemque adhiberi ad probandam, quam adstruebat, sententiam.«

Ut hoc argumentum, quod aliquam, precipue mihi, primo adspectu, molestiam creare posse uidetur, penitus dissipetur atque euertatur, aliqua sunt mihi circa Montanistas obseruanda, ex quibus non animaduersis  omnem illud uerisimilitudinem ducit. Primum illud sit Catholicos non fuisse a Montanistis, qui non omnino desiperent, ut e. g. a Tertulliano, pro hereticis existimatos. Id primo constat ex huius libro de Monogamia, ubi statim initio Psychicos ab hereticis distinguit: »Heretici nuptias auferunt, Psychici ingerunt.« Si queras quomodo id esse potuerit, ratio in promptu est, quam paulo inferius idem subiungit, quod tota Montanistarum a Catholicis differentia, ipsius iudicio, non fidei, sed discipline res esset; hac enim ratione Paracletum suum ab hereseos suspicione liberare conatur. »Aduersarius enim spiritus ex diuersitate predicationis appareret, primo regulam adulterans fidei et ita ordinem adulterans discipline: quia cuius gradus prior est, eius corruptela  antecedit, id est fidei que prior est disciplina. Ante quis de Deo hereticus sit, necesse est et tunc de instituto. Paracletus autem multa habens edocere, que in illum distulit Dominus, secundum prefinitionem, ipsum primo Christum contestabitur, qualem credimus toto cum ordine Dei creatoris, et ipsum glorificabit, et de ipso commemorabit: et sic de principali regula agnitus, illa multa, que sunt disciplinarum, reuelabit, fidem dicente pro eis integritate predicationis, licet nouis, quia nunc reuelantur.« Eadem ratione et in lib. de Ieiuniis  obiectam a Catholicis Montano hereseos notum depellere conatus est, eamdemque diiudicandi hereses regulam tradidit. Cum enim inuecte per Montanum discipline et institutioni a Catholicis opponeretur, quod »aut pseudo-prophetia  esset, si spiritalis uox solemnia illa constituit, aut heresis, si humana presumptio adinuenit,« ita respondit: »Indubitate et heresis et pseudo-prophetia diuinitatis diuersitate iudicabuntur apud nos, unici Dei creatoris et Christi eius antistites.« Similia habet libro de uirginibus uelandis, pariter sub initium, ubi luculentius exponit premissis locis memoratam regulam fidei, quam qui adulterat, hereticus est: qui seruat, quamuis ordinem adulteret aut innouet discipline, hereticus ipsius iudicio censeri non debet: esse autem huiusmodi, que Montanus Apostolorum predicationi atque institutis adiecit; ordinata ea scilicet esse ad perficiendam, manente tamen eadem fidei regula, disciplinam: non esse propterea Montano de uetustate prescribendum; aut Montanistas ob noua  hec instituta inter hereticos numerandos; aut ut deinceps uidebimus, ab apostolicarum ecclesiarum communione alienos esse censendos: »Regula quidem fidei una omnino est, sola immobilis, et conformabilis, credendi scilicet in unum Deum omnipotentem, mundi conditorem, et Filium eius Iesum Christum, natum ex uirgine Maria, crucifixum sub Pontio Pilato, tertia die resuscitatum a mortuis, receptum in celis, sedentem nunc ad dexteram Patris, uenturum iudicare uiuos et mortuos, per carnis etiam resurrectionem. Hec lege fidei manente, cetera iam discipline et conuersationis, admittunt nouitatem correctionis . . .  Que est ergo Paracleti administratio, nisi hec, quod disciplina dirigitur, etc.« Postea sequitur de communicatione quam se Montaniste cum Ecclesiis apostolicis habere iactabant ob consensionem in eamdem fidem, eademque fidei sacramenta, de qua deinceps uidebimus. Interim idem conficio argumentum ex his que docet in principio libri contra Praxeam, ubi quamuis aperte fateatur se, ob Paracleti agnitionem atque defensionem a Psychicis esse disiunctum, attamen eamdem diiudicandi hereses regulam tradit, ex qua plane consequens est, hanc Montanistas inter et Psychicos dissensionem, non iis in rebus positam fuisse, que fidem ipsius iudicio lederent, aut ex quibus possent hereses pullulare: »Nos uero, et semper et nunc magis, ut instructiores per Paracletum  deductorem scilicet omnis ueritatis, unicum quidem Deum credimus, sub hac tamen dispensatione, quam dicimus, ut unici Dei sit, et Filius sermo ipsius, qui ex ipso processerit, per quem omnia facta sunt et sine quo factum est nichil. Hunc missum a Patre in uirginem, et ex ea natum hominem et Deum filium hominis et filium Dei, et cognominatum Iesum Christum. Hunc passum, hunc mortuum, et sepultum secundum Scripturas, et resuscitatum a Patre, et in celos resumptum, sedere ad dexteram Patris, uenturum iudicare uiuos et mortuos. Qui exinde miserit secundum promissionem suam a Patre Spiritum Sanctum Paracletum, sanctificatorem fidei eorum, qui credunt in Patrem et Filium et Spiritum Sanctum. Hanc regulam ab initio Euangelii decucurrisse  etiam ante priores quosque hereticos, nedum ante Praxeam hesternum, probabit tam ista posteritas omnium hereticorum, quam ipsa nouellitas Praxee hesterni. Quo pereque aduersus uniuersas hereses iam hinc preiudicatum sit, id esse uerum quodcumque primum: id esse adulterum quodcumque posterius.« Profecto non ignorabat Tertullianus, imo id aperte fatebatur, nouam esse Montani prophetiam, nouam ipsius predicationem, eius instituta ab initio Euangelii minime decucurrisse, sed in posteriora hec tempora, uti Montaniste effutiebant, fuisse a Christo dilata. Unde non alia ratione potuit a Montano suo hereseos siue adulterii heretici culpam infamiamque amouere, quam dicendo, inductas ab eo hesterna die traditiones, non fidei regulam adulterare, sed  perficere disciplinam; adeoque ad disciplinam, non ad fidem pertinuisse controuersias Montanistas inter et Catholicos excitatas; et neque hos, neque illos in hereticorum censum fuisse referendos, quod, salua fidei regula, in iis que conuersationis et discipline sunt, inuicem dissiderent. Idem etiam constat, ut alia plurima omittam, ex toto libro de Prescriptionibus aduersus hereticos, quo certe titulo nequaquam Psychicos, siue Catholicos comprehendit, cum nichil magis aduersus hereticos urgeat, quam ueteres et apostolicas traditiones, et apostolicarum Ecclesiarum auctoritatem; nichil magis hereticis exprobret quam nouitatem; imo hoc ei propositum fuerit, ut ex ipso discimus, omnes hereticorum sectas hoc solo titulo  arguere: »Sed alius, inquit  , libellus hunc gradum sustinebit aduersus hereticos, etiam sine retractatu doctrinarum reuincendos, quod hoc sint de prescriptione nouitatis.« Est autem, ut ipse etiam Basnagius docet  , laudatus liber a Tertulliano conscriptus, postquam ad Montanistas defecerat. Et est scriptus aduersus omnes hereses, ut idem ipse Tertullianus alibi diserte testatur  : »Sed plenius eiusmodi prescriptionibus aduersus omnes hereses alibi iam usi sumus.« Cum igitur nichil occurrat in eo libro, quod Catholicos possit offendere, imo quod non ex eorum sententia prolatum sit, adeo ut multorum opinio fuerit  , eum fuisse a Tertulliano, antequam Montani dogmata amplecteretur, elucubratum; consequens est Psychicos seu Catholicos non fuisse a  Tertulliano inter hereticos computatos.

uII. Secundo notandum est quod et ex precedentibus sponte fluit, et que iam dicta sunt luculentius adhuc confirmat: Montanistas, quamuis conuersatione et disciplina ab apostolicarum Ecclesiarum institutionibus moribusque differrent, se tamen non esse arbitratos in iis in quibus fidei et christiane religionis summa uertitur, ab earum communione alienos. Id ex eodem Tertulliano, et iisdem ferme locis compertum est. Libro enim de uirginibus uelandis, postquam docuit Catholicos et Montanistas in unam fidei regulam conspirare, et Paracletum non fidem adulterasse, sed discipline supremam admouisse manum, statim subiungit: »Per Greciam et quasdam barbarias eius plures Ecclesie  uirgines suas abscondunt. Est et sub hoc celo institutum istud alicubi, ne qui gentilitati grecanice aut barbarice consuetudinem illam adscribat. Sed eas ego ecclesias proposui, quas et ipsi Apostoli, uel apostolici uiri condiderunt, et puto ante quosdam. Habent igitur et ille eamdem consuetudinis auctoritatem, tempora et antecessores opponunt, magis quam postere iste. Quid obseruabimus, quid diligemus? Non possumus respuere consuetudinem, quam damnare non possumus, utpote non extraneam, quia non extraneorum, cum quibus scilicet communicamus ius pacis, et nomen fraternitatis. Una nobis, et illis fides, unus Deus, idem Christus, eadem lauacri sacramenta. Semel dixerim, una Ecclesia sumus. Ita nostrum est, quodcumque nostrorum est.« Sed nichil luculentius ad id  probandum afferri potest iis, que in eamdem sententiam subtilissime disputat in libro de Prescriptionibus aduersus hereses, quem, uti dixi, iam montanista composuit. Aliqua ex eo libro loca, quamuis prolixiora, adhuc afferre opere pretium existimaui, quia rem plane conficiunt, et optimo in lumine collocant. Ait igitur ad conuincendos hereticos hoc solum esse disputandum  : »Quibus competat fides ipsa, cuius  sint Scripture, a quo et per quos et quando et quibus sit tradita disciplina, qua fiunt Christiani. Ubi enim apparuerit esse ueritatem discipline, et fidei christiane, illic erit ueritas Scripturarum, et expositionum, et omnium traditionum christianarum.« Deinde subiungit quod Apostoli, a Christo edocti  , »et consecuti promissam uim Spiritus sancti ad uirtutes, et eloquium, primo per Iudeam contestata fide in Iesum Christum, et ecclesiis institutis, dehinc in orbem profecti, eamdem doctrinam eiusdem fidei nationibus promulgauerunt, et proinde ecclesiam apud unamquamque ciuitatem condiderunt, a quibus traducem fidei et semina doctrine cetere exinde ecclesie mutuate sunt et quotidie mutuantur, ut ecclesie fiant. Ac per hoc, et ipse apostolice  deputantur, ut soboles apostolicarum ecclesiarum. Omne genus ad originem suam censeatur necesse est. Itaque tot ac tante Ecclesie una est illa ab Apostolis prima, ex qua omnes: sic omnes prime et omnes apostolice, dum una omnes probant unitatem, dum est illis communicatio pacis, et appellatio fraternitatis, et contesseratio hospitalitatis; que iura non alia ratio regit, quam eiusdem sacramenti una traditio. Hanc igitur dirigimus prescriptionem  : si Dominus iehsu Christus Apostolos misit ad predicandum, alios non esse recipiendos predicatores quam quos Christus instituit . . . . . Quid autem predicauerint, id est quid illis Christus reuelauerit, et hic prescribam non aliter probari debere, nisi per easdem ecclesias, quas ipsi Apostoli condiderunt, ipsi  eis predicando, tam uiua  uoce, quam per epistolas postea. Si hec ita sunt, constat proinde omnem doctrinam, que cum illis ecclesiis apostolicis matricibus et originalibus fidei conspiret, ueritati deputandam, id sine dubio, tenentem quod Ecclesie ab Apostolis, Apostoli a Christo, Christus a Deo suscepit: reliquam uero omnem doctrinam de mendacio preiudicandam, que sapiat contra ueritatem ecclesiarum, et Apostolorum, et Christi, et Dei. Superest ergo uti demonstremus, an hec nostra doctrina, cuius regulam supra edidimus, de Apostolorum traditione censeatur, et ex hoc ipso an cetere de mendacio ueniant. Communicamus cum ecclesiis apostolicis, quod nulla doctrina diuersa: hoc est testimonium ueritatis.« Et infra, aduersus hereses  que se de uetustate iactabant, seseque imperitis, quod sub Apostolis fuissent, pro apostolicis uenditabant: id, ait, illis incumbere, ut ostendant aliquem se, uel ex Apostolis, uel ex apostolicis uiris, qui tamen cum Apostolis perseuerauerit, sue habere institutionis auctorem, aut saltem apostolicarum ecclesiarum communione potiri  : »Ceterum si que audent inserere se etati apostolice, ut ideo uideantur ab Apostolis tradite, quia sub Apostolis fuerunt, possumus dicere: edant ergo origines ecclesiarum suarum, euoluant ordinem episcoporum suorum,  ita per successiones ab initio decurrentem, ut primus ille episcopus aliquem ex Apostolis, uel apostolicis uiris, qui tamen cum Apostolis perseuerauerit, habuerit auctorem et antecessorem. Hoc enim modo Ecclesie apostolice census suos deferunt: sicut Smyrneorum ecclesia habens Polycarpum ab Iohanne collocatum refert; sicut Romanorum Clementem a Petro ordinatum edit; proinde utique et cetere exhibent quos ab Apostolis in episcopatum constitutos, apostolici seminis traduces habeant. Confingant tale aliquid heretici. Quid enim illis post blasphemiam illicitum est? Sed etsi confinxerint, nichil promouebunt. Ipsa enim doctrina eorum cum apostolica comparata ex diuersitate et contrarietate sua pronuntiabit, neque Apostoli alicuius auctoris  esse, neque apostolici. Quia sicut Apostoli non diuersa inter se docuissent, ita et apostolici non contraria Apostolis edidissent, nisi illi qui ab Apostolis desciuerunt, et aliter predicauerunt. Ad hanc itaque formam prouocabuntur ab illis ecclesiis, que licet nullum ex Apostolis, uel apostolicis auctorem suum proferant, ut multo posteriores, que denique quotidie instituuntur, tamen in eadem fide conspirantes, non minus apostolice deputantur pro consanguinitate doctrine. Ita omnes hereses ad utramque formam a nostris ecclesiis prouocate probent se quaqua putant apostolicas. Sed adeo nec sunt, nec possunt probare quod non sunt; nec recipiuntur in pacem, et in communicationem ab ecclesiis quoquo modo apostolicis; scilicet ob diuersitatem sacramenti  nullo modo apostolice.« Sed nichil luculentius iis, que non multo inferius de precipuis Ecclesiis apostolicis et presertim Romana, disserit in hec uerba  : »Age iam, qui uoles curiositatem melius exercere in negotio salutis tue, percurre Ecclesias apostolicas, apud quas ipse adhuc cathedre Apostolorum suis locis presidentur, apud quas ipse authentice littere eorum recitantur, sonantes uocem, et representantes faciem uniuscuiusque. Proxime est tibi Achaia, habes Corinthum. Si non longe es a Macedonia, habes Philippos, habes Thessalonicenses. Si potes in Asiam tendere, habes Ephesum; si autem Italie adiaces, habes Romam, unde nobis quoque auctoritas presto est: statu felix Ecclesia, cui totam Apostoli doctrinam cum sanguine suo profuderunt,  ubi Petrus passioni dominice adequatur; ubi Paulus Iohannis exitu coronatur; ubi apostolus Iohannes, posteaquam in oleum igneum demersus, nichil passus est, in insulam relegatur. uideamus quid dixerit, quid docuerit, quid cum Africanis quoque ecclesiis contesserarit: unum Deum nouit creatorem uniuersitatis, et Christum Iesum ex uirgine Maria Filium Dei creatoris, et carnis resurrectionem: legem et prophetas cum euangelicis et apostolicis litteris miscet, et inde potat fidem eam, aqua signat, Sancto Spiritu uestit, Eucaristia pascit, martyrio exhortatur; et ita aduersus hanc institutionem  neminem recipit. Hec institutio, non dico iam que futuras hereses prenuntiabat, sed de qua hereses prodierunt. Sed non fuerunt ex illa, ex quo facte sunt aduersus illam. Etiam de oliue nucleo mitis, et opime et necessarie, asper oleaster exoritur: etiam de papauere fici gratissime et suauissime, uentosa et uana caprificus exsurgit. Ita et hereses de nostro fructificauerunt, non nostre, degeneres ueritatis grano, et mendacio syluestres.« Potuissetne a Baronio, Bellarmino, et aliis qui romane Ecclesie addictissimi habentur, quidquam de illa aut magnificentius aut illustrius predicari? Quis crederet hec heretico homini, et ab Ecclesia romana extorri excidere potuisse, quibus omnes penitus aduersus eiusdem Ecclesie doctrinam  hereses profligantur? Nemo prorsus, qui non aduerterit ad ea que hactenus ex hoc auctore deduximus, non id scilicet in mentem uenisse Montanistis, se ob nouam prophetiam ac disciplinam ab ecclesiarum apostolicarum communione in iis que fidei sunt, et in quibus summa uertitur religionis, excidisse. Attamen quia non omnes consentiunt, librum de Prescriptionibus a Tertulliano, dum inter Catholicos uersaretur, non fuisse compositum; addam ex lib. Iu cont. Marcion., quem constat, postquam simultates cum Psychicis, ut ait  , habere ceperat, fuisse ab eo concinnatum, simile de ecclesiis apostolicis, et presertim Romana, testimonium, adulterum scilicet et hereticum esse habendum quidquid in rebus fidei ab earum traditione recedit,  et extraneum esse existimandum quidquid cum illis non in una eademque fide communicat  : »In summa si constat, id uerius quod prius, id prius quod et ab initio, ab initio quod ab Apostolis, pariter utique constabit, esse ab Apostolis traditum quod apud ecclesias Apostolorum fuerit sacrosanctum. uideamus quod lac a Paulo Corinthii hauserint; ad quam regulam Galate sint recorrecti; quid legant Philippenses, Thessalonicenses, Ephesii; quid etiam Romani de proximo sonent, quibus Euangelium et Petrus et Paulus sanguine quoque suo signatum reliquerunt. Habemus et Iohannis alumnas ecclesias. Nam et si Apocalypsim eius Marcion respuit, ordo tamen episcoporum ad originem recensus, in Iohannem stabit auctorem. Sic et ceterarum generositas  recognoscitur. Dico itaque apud illas, nec solas iam apostolicas, sed apud uniuersas que illis de societate sacramenti confederantur, id Euangelium Luce ab initio editionis stare quod cum maxime tuemur.« Hec profecto, et his similia que apud eum passim occurrunt etiam in iis libris quos constat, postquam ad Montani dogma delapsus est, ab eo fuisse promulgatos, scribere numquam ausus fuisset, qui se non existimasset in iisdem cum ecclesiis apostolicis fidei dogmatibus communicare. Non ignorabat profecto Tertullianus, nouam ab Ecclesia romana damnari  prophetiam, et disciplinam reprobari, quam Montanus inuexerat; et tamen Romane Ecclesie, et ceterarum apostolicarum auctoritatem ubique predidicat, mirumque in modum extollit, eosque a christianismo, ab Apostolis et a Christo alienos esse decernit, qui non in unam eamdemque fidem cum Ecclesiis apostolicis conspirauerint. Quod profecto certissimo est argumento, non fuisse Montanistis persuasum, se ab Ecclesie catholice communione in iis que fidei sunt, excidisse.

Denique, ut innumera pretermittam que huc in eamdem sententiam afferri possent, ueram Christi Ecclesiam non fuisse Tertulliani iudicio ad solam Montanistarum sectam coarctatam, sed Catholicos quoque ad unum idemque Ecclesie corpus pertinuisse,  cuius membra, quamuis non easdem omnino sectarentur morum institutiones, eadem nichilominus fide, iisdemque sacramentis inter se colligarentur; ea luculenter ostendunt, que de christiani nominis Ecclesieque amplitudine aduersus ethnicos disputat  : »Hesterni sumus, et uestra omnia impleuimus, urbes, insulas, castella, municipia, conciliabula, castra ipsa, tribus, decurias, palatium, senatum, forum, sola uobis relinquimus templa. Cui bello non idonei, non prompti fuissemus, etiam impares copiis, qui tam libenter trucidamur, si non apud istam disciplinam magis occidi liceret, quam occidere? Potuimus et inermes, nec rebelles, sed tantummodo discordes solius diuortii inuidia aduersus uos dimicasse. Si enim tanta uis hominum in  aliquem orbis remoti sinum abrupissemus a uobis, suffudisset utique dominationem uestram tot qualiumcumque amissio ciuium; immo etiam et ipsa destitutione punisset: procul dubio expauissetis ad solitudinem uestram, ad silentium rerum, et stuporem quemdam quasi mortue urbis quesissetis quibus in ea imperassetis. Plures hostes quam ciues uobis remansissent, nunc enim pauciores hostes habetis pre multitudine Christianorum pene omnium ciuium, pene omnes ciues christianos habendo. Sed hostes maluistis uocari generis humani potius quam erroris humani.« Hec de solis Montanistis intelligi sane non possunt. Numquam enim hec secta adeo pomeria sua dilatauit. Sed neque de Christianis, prout etiam heretici hoc nomine continentur. Hereticos enim Christianorum  numero, eodem libro  , aperte submouit: »Sed dicet aliquis, etiam de nostris excedere quosdam a regula discipline: desinunt tum Christiani haberi penes nos.« Hec igitur Ecclesia, cuius per totum librum inculpatos sanctissimosque mores describit, atque tuetur, et e cuius sinu multos, ait, id temporis innumerosque martyres prodiisse, quorum sanguis semen erat Christianorum, neque hereticos complectebatur, neque solos Montanistas, sed uel maxime Catholicos, qui ut est apud eumdem Tertullianum  , de multitudine gloriabantur, et e quibus  constat, innumeros pre aliis sectis fuisse martyres coronatos. Attamen cum, Tertulliani iudicio, quo tempore Apologeticum promulgauit, nempe in medio estu persecutionis, ipsi quoque Montaniste Catholicorum numero censerentur; manifestum est, ex iis et ueris Catholicis unam eamdemque, ex eius sententia Christi Ecclesiam constitisse, que licet ubique non easdem omnino morum institutiones usurparet: unum tamen idemque religionis corpus censenda esset, quod in eadem fidei dogmata conspiraret, iisdemque fidei sacramentis uteretur.

uIII. Tertio notandum est, id quod etiam ex premissis sponte sua proficiscitur, Catholicorum martyres fuisse a Montanistis pro ueris martyribus estimatos, et ad eorum quoquomodo communionem uiam affectasse.  Catholicos quidem martyres a Montanistarum communione abhorruisse, memorie prodidit Asterius Urbanus, non item Montanistas Catholicorum martyrum communionem esse auersatos  : »Quamobrem, inquit, quotiescumque Ecclesie uiri ad martyrium pro uera fide subeundum uocati, una cum quibusdam de Phrygum heresi, qui martyres dicuntur, casu quodam coierint, semper ab illis dissentiunt: et communionem eorum sollicite uitantes, gloriosum martyrii exitum consequantur; quippe qui Montani et muliercularum spiritui assensum commodare nefas ducant. Atque id uerum esse constat ex iis que nostra etate in urbe Apamea, que ad Meandrum sita est, gesta sunt a Caio et Alexandro martyribus, oriundis Eumenia.« Huius quoque rei  manifesta nobis ex eodem Tertulliano suppetunt argumenta: imprimis ex libro ad Martyras, qui cum furente persecutione editus fuerit, nullum dubium est quin ad eorum classem pertineat, quos dum in Montani castris militaret, elucubrauit. Certum autem imprimis est hunc librum ueris, ex Tertulliani quoque sententia, Christi martyribus fuisse nuncupatum, ut quos innumeris laudibus cumulat, et benedictos pasasim appellat  : »Inter carnis alimenta benedicti martyres designati. Imprimis ergo benedicti, etc.  . Quo uos benedicti de carcere, etc.  . Sic nunc benedicti, Proinde uos benedicte, etc.  . Hec benedicti non sine caussa, etc.« Secundo, tertium est, hos, quos tantis benedictionibus cumulat, et ad celum usque laudibus effert, non montanistas fuisse  martyres, sed catholicos, aut ex his saltem plurimam eorum partem constitisse. Id constat ex capite primo, ubi eos ad mutuam pacem his uerbis adhortatur:  »Quam pacem quidam in Ecclesia non habentes a martyribus in carcere exorare consueuerunt. Et ideo eam etiam propterea in uobis habere, et custodire debetis, ut si forte, et aliis prestare possitis.« Hic enim Catholicorum mos fuit, ut communione ob crimina capitalia deiecti, martyrum opem implorarent. Porro Catholici ad Montanistas, quibus sciebant eiusmodi Ecclesie catholice morem et consuetudinem improbari, minime confugissent. Tertio, certum est martyres, ad quos eiusmodi librum Tertullianus destinauit, a sua communione alienos neutiquam credidisse. Eos enim rogat, quod inter alimenta carnis, que illis Ecclesia subministrabat, et hoc ab eo munusculum acciperent, quod ad saginandum spiritum faceret; quod certe mutue communionis indubium  est argumentum. Certum denique est Ecclesiam que laudatos martyres alimentis carnis tanquam pia mater fouebat, ueram Christi Ecclesiam, Tertulliani quoque iudicio fuisse: »Inter carnis alimenta benedicti martyres designati, que uobis et domina mater Ecclesia de uberibus suis, et singula fratres de opibus suis propriis in carcere subministrant, capite aliquid et a nobis, quod faciat ad spiritum quoque educandum.« Atqui catholica Ecclesia nisi de catholicis martyribus sollicita non fuisset. Preterea inter precipuas Ecclesie Romane dotes, ex quibus illam, ut supra uidemus, summopere commendat, hanc etiam recenset, quod suos ad martyrium adhortaretur: Martyrio, inquit, adhortatur. Que uero laus, aut gloria fuisset non genuinos, sed adulteros Christo  martyres parere? aut quis dubitet an ueros Christi martyres in honore Tertullianus habuerit, et eorum communionem exoptarit? Postremo, eorum martyrum, quorum fidem, constantiam, et multitudinem cum in Apologetico, tum in libro ad Scapulam, et alibi frequentissime predicat, maximam partem fuisse Catholicorum, nec Basnagius, puto, inficias iturus est: nisi forte uelit eximiam hanc Catholice. adeoque uere Christi Ecclesie laudem detrahere, quod fecundissima fuerit sanctorum martyrum parens.

IX. His animaduersis, nullam, puto, in Basnagii propositis argumentis superesse difficultatem. Quis enim miretur ; quis, inquam, miretur, auctorem montanistam catholicorum acta martyrum  in lucem edere uoluisse, et ad habendam cum illis communionem suos fuisse adhortatum? An id magis mirandum, quam ad quod eos, auctor similiter montanista, librum eorum laudibus refertum, communionis utique symbolum, destinarit? aut quod apostolicarum Ecclesiarum communionem, quarum inter precipua membra martyres computantur, tantopere commendarit? Quis etiam miretur Tertullianum magnis Perpetuam laudibus affecisse, fortissimeque martyris preconio exornasse? Annon magis mirandum, quod catholicos martyres, in libro ipsis nuncupato, tot benedictionibus cumulari, quod eorum certaminis »agonothetem« esse dixerit  »Deum uiuum, xystarchum  Spiritum Sanctum, coronam eternitatis brauium, angelice substantie politiam in celis, gloriam in secula seculorum?« Quis denique miretur, Perpetue uisionibus uti eum uoluisse ad probandum, solos ante diem iudicii solemnis martyres in celum recipi? Non est profecto id magis mirandum, quam quod Rutilii martyris in libro aduersus Ecclesiam promulgato cum multa laude meminerit, eiusque exemplo usus fuerit ad probandum, fugiendam non esse persecutionem, quia nichil fuga prosit, si Deus nolit. »Rutilius sanctissimus martyr, cum totiens, inquit  , fugis et persecutionem de loco in locum, etiam periculum  nummis redemisset, post totam securitatem, quam sibi prospexerat, ex inopinato apprehensus, et presidi oblatus, tormentis  dissipatus, credo, pro fuge castigatione, dehinc ignibus datus, passionem, quam uitarat, misericordie Dei retulit. Quid aliud uoluit Dominus nobis demonstrare hoc documento, quam fugiendum non esse, quia nichil fuga prosit, si Deus nolit?« Non hunc, puto, Basnagius dicturus est martyrem montanistam, cum sibi licitum esse crediderit saluti sue fuga consulere et periculum pretio redimere; que illicita ex Montani disciplina habebantur; et tamen tot tantaque in eum congerit preconia, eiusque exemplum, ut sanctissimi martyris, adhibet ad probandam quam adstruebat sententiam. Mauili etiam martyris Adrumetini cum laude meminit in libro ad Scapulam, eiusque exemplo utitur ad probandam quam adstruebat sententiam: quod nulla uidelicet ciuitas,  nullus persecutor impune laturi essent christiani sanguinis effusionem  : »Tibi quoque optamus admonitionem solam fuisse, quod cum Adrumeticum Mauilum ad bestias damnasses, et statim hec uexatio subsecuta est, et nunc ex eadem causa interpellatio sanguinis.« Et hunc igitur Basnagius audebit tam leui coniectura, quod a Tertulliano laudatus fuerit, e Montanistarum secta martyrem pronuntiare? Psychicos non adeo, ut ostendi, contemptui habebant Montaniste, ut eos ab hereticis non distinguerent, ut in iis que sunt fidei, aliene eos communionis esse censerent, ut eorum denique martyres ludibrio pariter haberent: neque Tertullianus, quamquam Catholicis infensissimus et Montani defensor acerrimus, eo unquam uesanie processit, ut iis qui in Catholice Ecclesie  sinu martyres occubuissent, aut martyrii coronam detraheret, aut meritas laudes preconiaque inuideret.

X. Quo id minus miremur in Montanistis, similiter hereticorum exempla non desunt. Quantis enim laudibus Socrates et Sozomenus, licet Nouatiani catholicos non solum martyres, sed etiam doctores non exornant? Neque eos dico martyres aut doctores qui, antequam Nouatianus schisma conflaret, in Ecclesia catholica floruerunt: sed eos, qui deinceps exorti sunt, et a quibus laudati scriptores optime nouerant, Nouatianos inter hereticos computari. Quibus enim preconiis Hosium, Athanasium, Alexandrum C. P.,  magnum Basilium, Gregorium Theologum, aliosque id generis doctores catholicos non afficiunt? Quam iidem non tribuunt Nicenis Patribus auctoritatem? Quam magne huic synodo reuerentiam, honoremque non deferunt? quamuis Catharos seu Nouatianos inter hereticos numerarit. Quid porro dicam de iis qui sub Iuliano Apostata, sub ualente imperatore ariano, et in Perside sub Sapore, martyribus, passi sunt? quantis a Socrate et Sozomeno, laudibus celebrantur? annon eos ueros inter, ac genuinos Christi martyres numerant? annon eorum Acta, quantum ipsorum in scribendis historiis institutum patiebatur, in lucem proferunt? annon eamdem illis, quam antiquis martyribus tribuunt auctoritatem, quamuis non ignorarent non eos nouatiane fuisse, sed catholice communionis?  Et porro mirabimur, si auctor montanista catholicorum quorumdam Acta martyrum collegerit, ac litteris consignarit? Si Tertullianus fortissimos eos martyres nuncuparit, et eorum reuelationibus auctoritatem aliquam honoremque detulerit? Idque aduersus eorum orthodoxiam grauissimum esse preiudicium, et eos proinde catholicorum numero martyrum eximendos, et Montanistis relinquendos, arbitrabimur? Id si ita est, expungantur etiam oportet e Catholicorum diptychis tot sanctissimi doctores, imo et ipsi Niceni Patres, tot fortissimi martyres, tot etiam religiosissimi monachi, quorum laudes nec Socrates, nec Sozomenus tacuerunt; expungantur, inquam, e catholicarum ecclesiarum diptychis, et Nouatianis accenseantur, propterea quod in eos Nouatiani scriptores  tot tantaque preconia contulerint.

XI. At ego non solum ex auctore montanista nullum creari posse existimo sanctis martyribus preiudicium, quin et grauissimum inde pro illis conficere mihi uideor argumentum. Non enim scriptor montanista dissimulasset, aut uerbis solum ambiguis et obscuris indicasset, fortissimos athletas secte sue martyres exstitisse, hos nouam prophetiam fructus germinasse, ad eiusmodi certamina duriore quam inuexerat, disciplina Montanum imbelles quoque feminas instituisse. Quinimo hec aliaque huiusmodi palam apertisque uerbis predicasset, et opportune importune nulla non ferme pagina lectoribus inculcasset. An nescimus que sit his de rebus hereticorum iactantia? quam inde soleant inaniter superbire, similiue arrepta occasione  in Catholicos impudentissime debaccari? Exemplo esse potest auctor Donatista, qui sanctorum Saturnini, Datiui et sociorum martyrum. Acta litterarum monumentis consignauit. Quamuis enim laudati martyres e Donatistarum secta non fuerint, cum nisi sedata persecutione pretextu traditionis conflatum schisma non sit; attamen quia passi sunt ne diuinas Scripturas persecutoribus traderent, et traditores uidebantur exemplo suo predamnasse, suaque communione eiecisse: mirum quam inde se iactet, quaue impudentia in Catholicos insurgat petulantissimus scriptor! »Deuicto,« inquit  , »atque prostrato diabolo,  uictricem palmam in passione gestantes, sententiam in traditores, atque in eorum consortes, qua illos ab Ecclesie communione reiecerant, cuncti martyres proprio saugnine consignabant. Fas enim non fuerat, ut in Ecclesia Dei simul essent martyres et traditores.« Aliquidne in auctore Montanista simile occurrit? Mirum quam modeste, quam uerecunde se gerat! Ait quidem se nouas uisiones et prophetias agnoscere, atque honorare: sed Perpetue Saturique uisiones ac celestes reuelationes litteris mandaturus, non ideo Catholicis insultat, qui nouos prophetas recipere recusabant. Suos quidem ad habendam cum martyribus communionem adhortatur: sed non ideo illos a Catholicorum communione, nouos prophetas reprobantium  deterret.  Unde autem heretico homini tanta modestia? nisi quia optime nouerat, se non montanistarum, sed catholicorum gesta martyrum litteris commendare.



CAPUT III. INTERNIS BASNAGII ADuERSUS NOSTROS MARTYRES ARGUMENTIS GENERALE RESPONSUM ADHIBETUR.

    I. Interna Basnagii aduersus sanctos martyres argumenta.
    II. Actorum potius compilatori fides deroganda esset, quam sanctorum martyrum orthodoxia in dubium reuocanda.
    III. Rationes adducuntur, quibus Actorum in controuersiam uocari posset. Prima ratio ex quibusdam uerbis exoticis que in Perpetuam, a qua maxima eorum pars scripta perhibetur, minime quadrant.
     Iu. Secunda ratio ex styli similitudine, que unum et eumdem scriptorem refert, cum tamen a tribus diuersis scripta fuisse dicantur.
    u. Neque Tertulliani, neque synchroni scriptoris auctoritas impediret quo minus de Actorum fide dubitaremus, si aliquid reapse continerent quod catholicos martyres dedeceret.


I. Externa, ut uocant, argumenta duobus precedentibus capitulis prosecuti sumus, interna sequentibus capitibus examinabimus. De his in hunc modum disserit eruditus Basnagius: »His argumentis,« externis scilicet,« insita prestant. Quippe eo se modo Perpetua gerit, quasi Spiritum Sanctum, ueluti monile quoddam in arca inclusum sua haberet ad nutum,  eius illustrationibus quando uellet usura ad arbitrium. Audiantur uerba eius cap. I, 3: »Dixit mihi frater meus: Domina soror, iam in magna dignitate es; et tanta, ut postules uisionem, et ostendatur tibi an passio sit, an commeatus. Et ego que me sciebam fabulari cum Domino cuius beneficia tanta experta eram, fidenter repromisi cuius beneficia tanta experta eram, fidenter repromisi ei dicens: Crastina die tibi renuntiabo.« Miram sane fiduciam et sola Montani familia dignam! Neque satis cum grauitate decentiaque oblata Perpetue uisa coniunguntur. Homo in habitu pastoris, »de caseo quod mulgebat, dedit Perpetue quasi buccellam.« Hinc colligit sibi mortem imminere. Notabilius illud, quod cap. III, 2, Perpetua narrat: »Exiuit quidam contra me Aegyptius fedus specie,  cum adiutoribus suis pugnatarus mecum. ueniunt et ad me adolescentes decori adiutores et fauitores mei: et expoliata sum, et facta sum masculus.« Procedit igitur cum Aegyptio ad pugnam Perpetua sexu mutato, uictorie pretium acceptura »ramum uiridem, in quo erant mala aurea. Et petiit silentium, et dixit: Hic Aegyptius si hanc uicerit, occidet illam gladio; et si hunc uicerit, accipiet ramum istum. Et recessit. Et accessimus ad inuicem, et cepimus mittere pugnos. Ille mihi pedes apprehendere querebat: ego autem illi calcibus faciem cedebam.« Heccine sunt Spiritu Sancto digna? similiane prophetis obtulit unquam? Scilicet ea uisa sunt, quibus sacrum Ielis accommodetur oraculum. Montani prorsus redolent officinam somnia eiusmodi, ecstasis eius simillima, qua Tertullianus  probat animam esse »erii coloris, et forme per omnia humane  «.

II. His omnibus difficultatibus hoc primum adhibeo generale responsum, quod si quidem obiecta Perpetue uisa aliquid reapse aut Spiritu Sancto, aut martyre indignum continerent, Actorum potius sinceritas, quam martyrum orthodoxia in dubium esset reuocanda. Hac primum responsione usus est et sanctus Augustinus. Cum enim sibi Perpetue uisio inferius examinanda, qua fratrem suum Dinocratem in penis, deinde in refrigerio uidit, obiiceretur, hoc primum respondit  quod »nec Scriptura ipsa canonica est, nec illa sic scripsit uel quicumque illud scripsit, etc.« Quibus uerbis dubitare uidetur, an reapse Perpetua reuelationes suas in litteras miserit: adeoque  non omnem actis et eorum editori fidem adhibere. Hic enim perspicue docet Perpetuam et Saturum, que ad uisiones et reuelationes pertinent, suis ipsos manibus conscripsisse: »Hec, inquit, sub initium, ordinem totum martyrii sui iam hinc ipsa narrabit, sicut conscriptum manu sua, et suo sensu reliquit. Cum adhuc, inquit, cum persecutoribus essemus, et me pater auertere, etc.« Et infra: »Tum dixit mihi frater meus, etc.« Atque ita semper cum ipsa tum Saturus in propria persona loquuntur. Et cap. III, 2: »Hoc usque in pridie muneris egi: ipsius autem muneris actum, si quis uoluerit, scribat.« Et mox cap. Iu, 1: »Sed et Saturus benedictus hanc uisionem suam edidit, quam ipse conscripsit.« Et infra, cap. u, 1: »He uisiones insigniores ipsorum martyrum  beatissimorum, quas ipsi conscripserunt.« Et tandem cap. u, 3, se ait Perpetue mandatum exsequi, et que postea, ipso presertim die muneris facta sunt, sicut ipsa desiderauerat, posterorum memorie commendare. »Quoniam ergo permisit, et permittendo uoluit Spiritus Sanctus ordinem ipsius muneris conscribi, etsi indigni ad supplementum tante glorie describendum; tamen quasi mandatum sanctissime Perpetue, imo fides commissum eius exsequimur, etc.« Qui ergo rem toties ab auctore contestatam, atque inculcatam in dubium reuocat,  omnem profecto eius dictis fidem non habet. Nullibi autem sanctus Augustinus in controuersiam uocat: fueritne Perpetua Ecclesie mulier, an secte montanistice; sed ubicumque illius meminit, meminit autem frequentissime, ut sanctissimam martyrem, et inuictissimam celebrat. Unde ex Augustini sententia, Actorum potius fides, quam martyrum orthodoxia in dubium reuocanda esset, si quidem in Actis aliquid occurreret quod aut Spiritum sanctum, aut ueros Christi martyres dedeceret.

Et sane quot, licet antiqua, sanctorum martyrum aut apostolorum aut quorumlibet insignium uirorum acta uel historie, hoc potissimum argumento, aut in dubium reuocantur, aut penitus exploduntur, et ad fabulas amandantur! Quot etiam antiqua monumenta,  hoc eodem argumento, auctoribus quorum nomina preferunt, abiudicantur! Ita qui Barnabe aut Clementis, aut Ignatii Epistolas inter supposititios fetus recensent, hac presertim ratione nituntur, quod in eis apostolici uiri doctrina, spiritus item apostolici uis et maiestas desideretur. Hac etiam ferme una ratione ducuntur, qui Herme uisiones, quamuis antiquis adeo celebratas, ut pene in Scripturarum canonem relate ab eis fuerint, exsibilant atque explodunt; quod nempe multa ipsorum iudicio contineant Apostolorum discipulo non satis digna, et ab Apostolorum doctrina perquam aliena; neque, ut uerbis utar Basnagii, satis cum grauitate decentiaque oblata Herme uisa coniungantur. Nemo tamen criticorum eo hactenus audacie processit,  ut ob neuos aliquos, aut errata, aut etiam noxia doctrine capita, que sibi in hisce, aut eiusmodi monumentis deprehendere uidebatur, de illorum sana fide atque orthodoxia dubitaret, quibus eiusmodi opera Patres etiam antiquissimi tribuerunt. Maluerunt scilicet laudatis Patribus eripere que illorum indigna spiritu iudicarunt, quam de illorum pietate ac religione indignum aliquid statuere, et secundum eorum contestatam uirtutem de libris aut tributis ipsis uisionibus arbitrium facere, quam ob libros aut uisiones eorum famam et honorem in discrimen adducere: neque ideo prauam de sanctis quibusdam uiris opinionem animo imbiberunt, quod praua iudicarent, que illis scripta tribuebantur; sed que praua iudicabant iis tribui noluerunt, de quibus  fas non erat prauam animo imbibere opinionem. Cum igitur nefas esset et summe temeritatis de Perpetue et sociorum martyrum religione ac recta fide per tot ab eorum martyrio secula, uniuersalis Ecclesie iudicio et ueterum Patrum unanimi consensione comprobata, controuersiam mouere. Si quid in eorum actis offendit Basnagius, quod in catholicos martyres ipsius iudicio non quadret, id potius omne debuit ut adulterinum reiicere, quam de sanctis martyribus indignum aliquid constituere.

III. Neque profecto, si huic quam Augustinus aperuit, insistere orbite uoluisset, pro ea qua pollebat ingenii ui et critico acumine, Basnagio defuissent argumenta quibus hanc opinionem utcumque fulcire  et plausibile efficerem potuisset. Primo enim non sibi quisquam facile persuaderet, mulierem africanam adeo fuisse grecis litteris addictam, ut ab iis in tam breui scriptura sepius usurpandis, sibi nequiuerit temperare. Haud me latet greca esse quamplurima uerba, que in uulgarem etiam, et popularem latini sermonis usum transierunt: at non eiusmodi sunt que a Perpetua in suis describendis uisionibus usurpantur, imo fere inusitata, et que in latinis scriptoribus uix, aut numquam occurrunt. Ita cap. I, 3, »Bene uenisti, Tegnon.« Ubi Ruinartius admonet, quod , etsi rarius, aliquando tamen filiam designat. Sed uellem latinum scriptorem protulisset, qui pro filia scripserit. Cap. II, 3, »Ostensum est mihi hoc in oromate.« Et cap. III, 2,  »uideo in oromate.« In que loca hec annotat uir Cl. Lucas Holstenius: »Res exigit ut rescribatur horamate, nisi hec uox ita deformata in usu populari Afrorum erat. Est autem uox greca sonans uisum, siue uisionem Usurpatur Actor. cap. XII, 9; latini scriptores ea rarius, usi sunt, tamen Aldhelmus, lib. de uirginitate, cap. 3, ubi de sancto Ioanne euangelista loquitur, ait, eum »in Pathmo raptum in horomate,« ubi Meursius recte oramate substituit in Mantissa critica , frustra reprehendente Suuartio Analectorum lib. III, cap. 9, qui chroma ibi rescribendum, persuadere nequidquam conatur. Reperio etiam apud Alcuinum, lib. I de uita sancti Willebrordi, capite 2, hec uerba: »Mater, intempeste noctis quiete, celeste in somnis uidit  horama.« Quod ait uir doctissimus, latinos scriptores hac uoce rarius esse usos, perspicuum est; sed quod indicare uidetur eam in usu populari Afrorum fuisse, haud facile concesserim; cum neque in Tertulliano eiusdem eui scriptore, quamquam exoticis eiusmodi ac precipue grecis uocibus admodum delectetur et frequentissime de uisionibus, ac reuelationibus agat, occurrat; neque in supparibus scriptoribus, Cypriano et Pontio diacono, quamquam et ipsi uarias subinde uisiones referant; neque item in Optato Mileuitano, Augustino, Fulgentio, ac uictore uitensi, quamuis non adeo castigata locutione, et a populari usu remotissima, utantur. Eodem capite III, 2, uox alia grece significationis occurrit: »Aegyptium uideo in afa uolutantem.« »Afa« inquit in hunc locum  laudatus Holstenius, »puluis est, greca significatione: est enim grecum nomen, , latine scriptum. Solebant autem pugiles certaturi inspergere uncta corpora puluere, uel in eo humi iacente se uolutare. Ouid., Metamorphos. 9, de duobus palestritis inuicem sibi puluerem ad istum usum ministrantibus:

Ille cauis hausto spargit me puluere palmis
Inque uicem fulue iactu flauescit arene.

»Quam arenam, unde flauescebant hic modo pugilum corpora, Martialis lib. uII, Epigram. 66, uocat Haphen hoc uersu:

Et flauescit Haphe. . . .«

Nescio tamen, an preter Martialem apud alium latinum  scriptorem reperiatur; et peta forsitan metri causa hanc uocem usurpauit. Capite item II, 3, grecum aliud paulo post nomen legitur: »Et inter me et illum grande erat diadema.« De hac etiam uoce hec habet Holstenius in notis: »Non dissimulo, si suscipioni esset indulgendum, uideri non sine fundamento reponi posse diastema pro diadema. Nam diastematis uocem latinis eo seculo frequentatam intelligere licet ex L. Frontino lib. de Agror. Qualit., ubi sic scribit: Si tres circuli pares fuerint, inter se equali diastemate connexi. Et Hygenus de Limit. constit., »Quid quod nec illa ipsa regione solis conspectus recte potest deprehendi, nisi equalibus ab ortu et occasu diastematibus, ferramentum ponatur.« Item: »terram punctum esse celi et infra solem amplo  diastemate spiritus sustineri.« De hac tamen uiri doctissimi obseruatione, hec subiungit Petrus Possinus: »Que notat hic Holstenius de coniectura qua rescribendum suspicatur diastema pro diadema uidentur hanc exceptionem pati, quod loca illa que citat Frontini et Hygeni agrimensorum parum certo persuadeant, sanctam Perpetuam usam hoc loco ista uoce que erat propria artis agrimensorie, ac consequenter aliena ab usu uulgari, presertim mulierum in Africa.« Itaque ex constanti ac diserta ms. codicis lectione uocem diadema retineri uult, et idem ferme quod Limbi nomen hoc loco significare. Sed que in hanc mentem erudite atque subtiliter disserit, non ostendunt hanc fuisse eo tempore huius uocis usitatam ac popularem notionem, sicut modo  Limbi nominis apud scholasticos, adeoque melius ac diastema in africanam feminam conuenire. Licet enim Tertullianus, Perpetue ceuus, et Carthaginis incola, et postea sanctus Augustinus, sepius abdita hec animarum receptacula nominarint, numquam ea tamen diademata nuncuparunt: quanquam ille, ut dictum est, exoticis et peregrinis, hic uero popularibus uocibus admodum delectarentur. Iam uero quis sibi facile persuadeat, mulierem ad martyrium festinantem, grecam affectasse eruditionem, aut inter carceris umbras et angustias, in breui hoc commentario litteris consignando, de inusitatis uocibus excogitasse, et non magis eas que in usu familiari habebantur, prout sponte sese ac statim ad mentem offerebant, usurpasse? Saturnus quoque grecas litteras amat, adeo ut  in breui scriptiuncula, qua uisionem suam exponit, grecis nequierit uocibus abstinere: »Et audiuimus uocem unitam dicentium, Agios, agios, agios, sine cessatione.«

Iu. Secundo si Actorum editori fidem adhibemus, Acta non uno auctore constant, sed e trium scriptorum monumentis concinnata sunt, Perpetue nimirum, Saturi, et eorumdem Actorum collectoris, qui et prefationem adiunxit, et que ipso die muneris gesta sunt, in litteras misit. uerum si oculos propius admoueamus, eaque non oscitanter a nobis aut somniculose legantur, sed presenti animo et ea qua par est attentione, unum statim eumdemque auctorem representare uidentur. Similia in omnibus uerba, similes  phrases, similes locutiones occurrunt; unus idemque stylus in omnibus deprehenditur. Auctor Epistole Biturigibus scripte ad Henricum ualesium id opus Tertulliano attribuit. Quod ut probaret, collatis multis Actorum locis cum aliis Tertulliani operibus ostendit eumdem omnino stylum, easdem loquendi formulas, ac etiam sepius eadem uerba in utrisque reperiri. Sed he loquendi formule, he phrases, hec uerba, hic demum quicumque sit Tertullianicus stylus, non in iis tantum que de suo auctor se adiecisse fatetur, sed in iis etiam que ut Perpetue et Saturi uerba exhibet animaduertitur. Basnagius tamen laudatum opus Tertulliano his argumentis abiudicat: quod Tertulliano nullus ueterum ea tribuit. Quia etiam stylus illo Tertulliani  humilior est nec paribus ignibus micat. Denique Acta Perpetue laudat ipse Tertullianus suppresso suo nomine, quod edit, dum operum suorum meminit. In prima istarum ratione, et ultima non multum momenti inest. Ad primam enim responderi facile posset; primo argumentum esse negatiuum, quod propterea non admodum urget. Secundo, ideo non fuisse id operis inter Tertulliani Opera recensitum, quod Actorum potius collector quam auctor haberetur. Postremam quoque rationem facile esset eludere, dicendo imprimis quod Tertullianus Acta non citat, sed Perpetue uisionem memorat, quam aliunde accepisse poterat, quam ex Actis. Deinde cum librum scripsit de Anima, Acta forsitan nondum ediderat, sed ea apud se retinebat suo tempore publicanda.  Plus itaque momenti in secunda ratione est. Non enim negari potest, Actorum humilius esse dicendi genus neque Tertulliani cothurno incedere. At non Perpetua solum et Saturus, sed ipse quoque Actorum editor humilius repit. Unde quemadmodum phrases aliquas et uerba Tertulliani uerbis ac phrasibus similia, non minus Saturus et Perpetua quam passionis eorum editor, habent: ita non minus iste humilius dicendi genus, quam Perpetua et Saturus consectatur. Et siquidem auctor epistole propter aliquam similitudinem suspicatus est, an Actorum editor ipse fuerit Tertullianus: multo magis propter unum ferme eumdemque orationis characterem, suspicio esse poterit, annon Acta ex unius eiusdemque auctoris manu profecta sint.

Hec non eo dicta uelim, quod eiusmodi coniecturis  admodum deferam, aut quod Actorum in suspicionem adducere in animo reapse habeam: sed ut ostenderem, quibus argumentis confirmari posset opinio eius, qui sibi in Perpetue uisionibus ac reuelationibus aliquid uideretur offendere, quod aut Spiritum sanctum aut catholice communionis martyrem dedeceret; ac propterea ea omnia uellet, ut Montanistarum commenta, et confictas ab otiosis ac superstitiosis hominibus fabulas repudiare. Quod certe minoris audacie foret, quam sanctos ipsos martyres Catholicorum diptychis expungere et in Montanistarum censum referre.

u. Neque uero aut Tertulliani auctoritate, aut ipsa  Actorum uetustate ab incepto, si opus esset, prosequendaque hac uia deterrerer. Non equidem Tertultulliani auctoritate: quamuis enim ea ad manus habuisse credatur, et pro genuinis atque indubie fidei monumentis laudasse, de hoc tamen, ut dixi, non constat, cum ipsi commemoratam Perpetue uisionem aliunde potuerit accipere. Deinde, non multum in hacce controuersia scriptoris huius auctoritate deferendum est, cum nullius hisce in rebus criterii et iudicii fuerit, ut qui sibi ab insanis, fanaticisque mulierculis turpissime imponi passus fuerit, et animam erei coloris esse crediderit, et forme per omnia humane, quod eam sibi quedam e Montanistarum secta pseudo-prophetes, eiusmodi coloribus, et lineamentis preditam renuntiauerit.

 Fuerint etiam ab auctore ceuo, ut fertur, et ipse in prefatione testatur, sanctorum martyrum Acta in litteras missa, et sere posteritati commendata: non inde tamen consequens esset, ea que ad uisiones pertinent, omnia esse auidis auribus, nulloque adhibito criterio excipienda. Quam facile est enim ut hisce in rebus et boni uiri fallantur, et male feriati homines cum otio suo, tum aliorum credulitate abutantur! Auctor, ut uidimus, montanista, que de Perpetue et Saturi uisionibus habet, omnia ad arbitrium confingere potuisset. Res in imis carceris latebris, et recessibus geste narrantur. Quid Deo cum martyribus actum fuerit, ipse duntaxat Deus nouit et martyres, qui iam excesserant. Quis ergo prestaret, ea que Basnagio Montanistarum redolent officinam,  esse, martyribus reapse tribuenda, et non magis explodenda ut otiosi hominis, uanissimeque secte addicti deliramenta? Quo id procliuius de homine montanista in animum induceremus, faceret exemplum auctoris donatiste qui Marculi perdite huius et schismatice factionis pseudomartyris Acta litterarum monumentis commendauit. Quamuis enim scriptor et ipse ceuus fuerit, quanta sunt tamen que mira licentia commentus est, et multo maiore impudentia lectoribus in illis Actis obtrudit! Quas enim refert huius hypocrite reuelationes, catholico martyre haud prorsus indignas, quis non ut audacissimi capitis commenta repudiet? Qua ergo libertate auctori donatiste in his que de Marculi uisionibus narrat, fidem abrogamus, quod heretico homini non conueniant;  eadem erga scriptorem montanistam, uti possemus, si quas refert Perpetue et Saturi uisiones in catholicos martyres non quadrarent.

Nollem equidem negare, Saturum et Perpetuam celestibus inclaruisse reuelationibus: sed an ille ipse sint, quas scriptor montanista publici iuris fecit, merito quispiam, si opus esset, in controuersiam uocaret. Quidam eorum qui aduersus Ignatianas epistolas calamum exeruerunt, aliquas a sancto martyre conscriptas fuisse litteras non inficiantur. Quin et ultro admittunt, eas a Polycarpo fuisse collectas, earumque sue sanctum episcopum ad Philippenses epistole subiunxisse: sed quas modo habemus uel ab Ignatio scriptas, uel a Polycarpo  editas fuisse, non admittunt, quod multa ipsorum iudicio contineant, que fieri non potest ut epistole uere ab Ignatio scripte habuerint. Hac responsione Dalleus  Polycarpiani testimonii uim eleuare conatur, qui etiam ab impostore confictas, genuinis Ignatii et a Polycarpo laudatis epistolis similes aliqua re fuisse largitur. Basnagius, qui sancto Ignatio, que modo sub eius nomine circumferuntur, non secus ac Dalleus, abiudicat, quod multa contineant que fieri non potest, ut epistole uere ab Ignatio scripte habuerint: cur non eidem, ubi de Perpetue reuelationibus agebatur, orbite institit? An non minoris temeritatis fuisset, admittere quidem fuisse Perpetuam celestibus in carcere uisionibus recreatam, sed easdem esse pernegare, quas editor montanista  uulgauit, quod multa contineant que fieri non potest ut immisse catholicis martyribus reuelationes habuerint? Id, inquam, annon minoris temeritatis fuisset, quam montanismi catholicos martyres reos agere? Largiri etiam facile potuisset, quas ab impostore confictas existimaret Perpetue et Saturi uisiones, iisque in ore fame tunc uersabantur, similes aliqua re fuisse, sed non easdem omnino quod eius emunctissimis naribus que modo exstant, Montanistarum redoleant officinam.

Denique iuxta hypothesim, quam in hoc capite persequor, quod montanismum reapse Perpetue et Felicitatis Acta redoleant, illud etiam largiri quis facile posset, Perpetuam et Saturum suas in carcere scripsisse reuelationes; sed cum casu quodam, antequam  uulgarentur, in manus hominis Montani superstitionibus implicati uenissent, eas illum ad arbitrium interpolasse, et quibusdam in locis, ut magis libuit, figmentis hereticis inquinasse. In interpolatorem proinde, non autem in sanctos martyres, esse refundenda que montanismum criticis peritioribus saperent.



CAPUT Iu. De uisionum aliorumque celestium donorum per priora Ecclesie secula, copia et ubertate disseritur. ueteres Christianos, et omnium opinione, genuinos Christi martyres non minori, quam Perpetuam, fiducia diuinis hisce Spiritus Sancti carismatibus, usos fuisse demonstratur.

     I. Nihil in nostrorum martyrum Actis reapse occurrere quod Montani redoleat officinam.
    II. Sanctus Iustinus M. sui temporis prophetas cum ueteribus comparat. Unde conficitur non minori quam illos fiducia propheticum spiritum usurpasse.
    III. De Montanistarum initiis. Nullus uetustissimorum scriptorum montanistas ideo pro falsis prophetis habuit, quod ueluti ad arbitrium Spiritus Sancti reuelationibus uterentur.
    Iu. De carismatum per hec tempora uarietate et copia insigne sancti Irenei testimonium.
    u. Quam presto fuerit ueteribus Christianis, ad  cercendos abigendosque demones, uirtus Spiritus sancti.
    uI. Potamiene, non minus quam Perpetue, memorabile exemplum.
    uII. Quantum Cypriani uita uisionibus ac reuelationibus abundauerit, ex eius epistolis, et Pontio diacono ostenditur.
    uIII. Aliorum martyrum Acta iisdem Spiritus sancti donis referta.
    IX. Perpetue et sociorum martyrum euo carismatum fontem, magis quam Cypriani temporibus exundasse.


I. Quum, ut sepius dixi, que capite precedenti in medium produxi, non in eam mentem accipi uelim,  quasi Actorum in controuersiam uocare, aut eorumdem editorem, etsi montanistam, in fraudis suspicionem adducere, in animo habeam: alia nunc uobis uia, Augustino etiam duce, capessenda dandaque opera est ut omnem a Perpetue uisionibus, etiam prout in Actis referuntur, montanismi suspicionem amoliamur. Ut enim Acta nullis Montanistarum commentis inquinata esse negemus, et Perpetue reuelationes aliquid habere, quod Montani scholam officinamque redoleat, Ecclesie auctoritas facit, que non heri, aut nudiustertius, sed ab antiquis temporibus, ut ex Augustino constat  , publicam eorum lectionem approbauit. Facit etiam auctoritas Patrum, qui nichil a fide alienum, nichil indecorum, nichil denique, quod Montanistarum redoleat officinam, in iis  ipsis Perpetue reuelationibus subodorati sunt quibus modo suspicio imprudentissime aspergitur. Non erant Patres in rebus fidei subodorandi adeo obesis naribus, ut non statim bonum Christi odorem, et celestium carismatum fragrantiam ab hereticarum fabularum, ineptiarumque fetore discernerent. Non modo nullus ostendi potest hereticus martyr, quem pro catholico Patres coluerint, sed neque etiam ulla catholicorum martyrum, acta hereticis fabulis inquinata, quorum ad fidelium edificationem publicam in Ecclesia lectionem esse uoluerint. Ut boni pastores solliciti admodum erant, ut a noxiis atque inutilibus herbis oues auerterent suas: neque credimus fraudem nulli per tot secula animaduersam, nunc tandem Basnagio suboluisse. Enitendum est igitur, ut  iniectas antiquis hisce et probatis ueterum Patrum calculo monumentis heretice prauitatis maculas detergamus, et inde etiam conflatam sanctis martyribus sceleris huius inuidiam depellamus. Quod me facile consecuturum esse confido, singula queque ad examen reuocando, et ad seueriores critices regulas expendendo, que Basnagium in prauam hanc de sanctis martyribus opinionem adduxerunt. Primum, ut uidimus, inter insita et ex ipsis Actis et Perpetue uerbis collecta, aduersus Martyres argumentum repetit ex eo quod initio capitis quarti Perpetua narrat in hec uerba: »Tunc dixit mihi frater meus:  Domina soror, iam in magna dignitate es, et tanta ut postules uisionem, et ostendatur tibi an passio sit, an commeatus. Et ego que me sciebam fabulari cum Domino, cuius beneficia tanta experta eram, fidenter repromisi ei dicens: Crastina die tibi renuntiabo.« Eo, inquit Basnagius, se modo Perpetua gerit; quasi Spiritum sanctum ueluti monile quoddam in arca inclusum sua haberet ad nutum, eius illustrationibus, quando uellet, usura ad arbitrium; recitatisque superioribus uerbis, miram, subiungit, fiduciam et sola Montanistarum familia dignam!

Hoc argumento facile me expedirem; si innumera huc afferrem similis, si non etiam maioris fiducie exempla, non modo ex recentiorum sanctorum historiis; sed e Theodoriti quoque historia religiosa, e  Gregorii Dialogis, ex Ioannis Moschi Prato spirituali, et aliis huiusmodi quinti, sexti ac sequentium seculorum uoluminibus coaceruata. At quoniam mihi cum eiusmodi hominibus questio est, qui id generis monumentis omnem temere fidem abrogant, hec in presentiarum missa faciam, et ad alia me exempla testimoniaque conuertam, quibus ii tantum refragari audeant, qui aut christianam religionem ludibrio habent, aut nullam penitus religionem colunt. Non est tamen cur a me aliquis exspectet ut omnia huc conferam celestium uisionum, propheticarum reuelationum, aliorumque diuinorum carismatum exempla quibus Ecclesia plurimum fuit tribus prioribus seculis illustrata. Quamquam enim id multum iuuaret ut intelligeremus, unde Perpetue animum tanta  fiducia incesserit , attamen quia bene longam eruditamque de uisionibus ad Epistolam uIII Cypriani dissertationem texuit Henricus Dodwellus inter Protestantes non infimi subsellii theologus, in qua ueterum Patrum, initio sumpto ab apostolicis ad Cyprianum usque loca omnia in quibus de uisionibus agunt, aduersus eos asseruit ac uindicauit »qui, ut ait, que legunt in illius seculi auctoribus de uisionibus, ea ad Montanum trahunt atque Montanistas;« ideo hoc ego labore in presentia supersedebo, sed ea dumtaxat cum ex antiquorum Patrum scriptis seligam testimonia, tum ex martyrum sinceris Actis probatisque  historiis exempla que ad meum institutum propius accedere uidebuntur, et ex quibus facile possit intelligi, Montanistarum familie propriam non fuisse miram illam Perpetue fiduciam, qua futuri euentus reuelationem fratri spopondit.

II. Notanda sunt autem imprimis quedam Iustini martyris loca ex Dialogo cum Tryphone, in quo, ut Eusebius aduertit  : »Prophetie dona adhuc sua etate in Ecclesia uiguisse, scribit.« Sed quomodo uiguerint, productis sancti martyris testimoniis compertum magis habebimus atque exploratum. Ita  enim ait  : »Apud nos enim huc usque etiam prophetica exstant dona, unde et uos intelligere debetis que olim in genere uestro fuere, ea esse in nos translata.« Et infra, quam perspicuum esse docet, et in omnium oculis positum, nullum tum amplius exstare in Iudeorum gente prophetam: tam palam esse omnibus, ac manifestum, esse reuera inter Christianos non uiros tantum, sed etiam feminas, prophetie spiritu, secundum Ielis uaticinium afflatos  : »Ita ut in genere uestro non amplius more ueteri prophete futuri essent: quod et oculis ipsi uestris cernere potestis. Post illum namque nullus omnino apud uos natus est propheta.« Et paulo post  : »Est apud nos uidere et feminas et masculos dona a Spiritu Dei habentes.« Hoc Iustini martyris testimonio  falsi imprimis conuincitur Basnagius, dum ait  , in Nouo Testamento de solis Philippi euangeliste filiabus referri quod a numine acte oracula funderent. Nam sanctus Iustinus promiscuum, et commune fuisse tradit masculis et feminis prophetie domum. Quamquam et illud non admodum uerosimile uideatur, Philippi filias, quamuis, ut scribit ad uictorem Polycrates  , in Asia consenuerint, ad id usque temporis peruenisse. Asterius quoque Urbanus inter noui Testamenti catholicos prophetas, ut quos dicat nichil ad Montanistas pertinuisse, , preter Philippi filias, Ammiam quamdam philadelphensem recenset, spiritu, ut Montaniste iactarent, quod  »post Quadratum et Ammiam philadelphensem mulieres ille Montani in  prophetie gratiam successerant.« In hos itaque noui Testamenti non prophetas modo, sed etiam prophetissas translata fuisse docet Iustinus, prophetica dona quibus olim synagoga inclaruerat; idque tanta perspicuitate atque euidentia, ut Iudeos ipsos huiusce rei testes appellet. Quod utique argumento est, non minori copia, atque ubertate sese nouis hisce prophetis, quam antiquis, prophetie spiritum infudisse. Iam uero an non eo se modo ueteris Testamenti prophete gerebant, quasi Spiritum Sanctum ueluti monile quoddam in pectore suo, ut in arca inclusum, sua haberent ad nutum, eius illustrationibus usuri ad arbitrium? Annon de futuris euentibus a populo requisiti, eadem plane fiducia, qua Perpetua, se illi, crastina die, aut post breue tempus renuntiaturos  spondebant? Quid ergo mirum, si noui Testamenti prophetis, ut Agabo, Sile, Quadrato, Polycarpo et prophetissis, ut filiabus Philippi, Ammie  philadelphensi et deinde Perpetue adeo familiarem fuisse dicamus, ut a Christianis interrogati, hec fiducia responderint: »Cras uobis renuntiabimus«: prophete scilicet, aut prophetidis appellationem, non illi olim, aut ille tulisse uidentur, qui semel tantum aut iterum prophetica fudissent oracula, sed qui prophetico spiritu familiariter, et pene dixerim ad arbitrium uterentur. Alioquin cum prophetica dona tanta olim in Ecclesia copia exundarent, cur aliqui tantum nec magno sane numero prophete dicti fuissent, ut quos Asterius apud Eusebium loco sepius laudato recenset, et Polycarpus dictus Ecclesie Smyrnensi ,  , Doctor apostolicus et propheticus?

III. Non longe post Iustini martyrium montanistice  factionis initia uidentur esse collocanda, si, ut Ruinartius  et alii uolunt, anno CLXuII aut etiam serius sanctus martyr occubuit. Anno enim CLXXuII, quo Lugdunenses martyres passi sunt, nefarie secte fundamenta, ut Eusebius refert, iacta iam fuerant. Principio, ut ex eodem Eusebio constat, uaria fuit eorum fortuna: alii eos ut ueros prophetas celebrabant, alii quid de illis statuerent ancipites herebant, adeo ut aliarum quoque ecclesiarum, et presertim Gallicane, de hac noua prophetia sententiam per litteras Asiani rogarint. Causam uero cur non statim ab omnibus repudiarentur, hanc fuisse tradit Eusebius, quod cum adhuc in Ecclesia diuine gratie carismata affluerent, haud insolens uidebatur, eos quoque, qui austerum uiuendi genus extrinsecus consectabantur,  celestibus carismatis abundare: »Cum Montanus, inquit Eusebius  , et Alcibiades ac Theodotus tunc primum in Phrygia, opinione hominum, tamquam prophete celebrari cepissent; , cumque illorum hominum causa dissensio orta esset, qui in Gallia erant fratres, priuatum de his iudicium suum, religiosum imprimis et cum recta fide consentiens, rursus eidem epistole subiunxerunt, prolatis interfectorum apud se martyrum uariis epistolis quas illi dum in uinculis adhuc essent, partim ad fratres in Asia et Phrygia degentes, partim ad Eleutherum Romane urbis episcopum scripserant, pro pace Ecclesiarum  quasi legatione fungentes.« Hec de Montanistarum initiis Eusebius; ex quibus nemo non facile intelligit, eam per hec tempora in Ecclesia fuisse diuinorum carismatum ubertatem, ut ex eo firma coniectura capi non posset, aliquos e prophetarum albo expungendos esse, quod cum magna fiducia propheticum spiritum usurparent. Eiusdem libri capite decimo sexto et seqq. aliquot illius eui scriptores memorat, qui Montanistas grauissimis scriptis exagitarunt, ut Apollinarem Hieropolitanum, Asterium Urbanum, Miltiadem, Apollonium, Serapionem, Aelium, Publium Iulium Deuelti Colonie Thracie episcopum, et ex quibusdam longas bene affert, in quibus cernere est, quo signorum genere ueteres illi Patres adulterinum Montani spiritum deprehenderent. Preter  prauos eorum mores, et uaticiniorum falsitatem illud imprimis, ut supra uidimus, nouis hisce prophetis obiecerunt, quod uelut arrepticii, subito quodam furore ac mentis excessu concussi, insana quedam et importuna atque aliena proloquerentur, preter morem atque institutum Ecclesie a maioribus traditum, et continua deinceps successione propagatum. Nullibi autem id illis opposuisse legimus, quod Perpetue Basnagius opponit, eamque propterea uti montanistam traducit, quod celestes reuelationes cum magna fiducia prestolarentur. Nullum certe uir eruditus afferre poterit ueterum Patrum testimonium, quo demonstret magnam illam, quam in Perpetua miratur, fiduciam montanistice familie fuisse propriam: qua ergo fuisse potius fiducia, ne dicam  temeritate et audacia, hoc esse uoluit in sanctissima femina montanistici spiritus argumentum?

Iu. His eisdem temporibus pietatis et eruditionis laude florebat imprimis Ireneus. Ex secundo ipsius aduersus Hereses libro insignem locum affert Eusebius, in quo »Diuine, inquit  , admirandeque  uirtutis specimina adhuc sua etate in quibusdam ecclesiis superfuisse, testatur his uerbis: Tantum abest, inquit , ut mortuum excitent per orationem, quemadmodum Dominus et Apostoli fecerunt, sed et sepenumero inter fratres tota simul unius loci ecclesia ob aliquam necessitatem id flagitante cum ieiuniis multis et orationibus, reuersa est in corpus anima defuncti, et sanctorum precibus hominis uita donata est.« Et aliquanto post: »Quod si, inquit, simulatione quadam ac prestigiis hec Dominum fecisse dicturi sunt, ad Prophetarum oracula eos deducentes, ex illis demonstrabimus cuncta de ipso ita predicta et gesta esse certissime, eumque esse Filium Dei. Unde etiam in eius nomine quotquot ueri sunt eius discipuli, accepta ab eo gratia,  ad salutem atque utilitatem reliquorum omnium ea faciunt, prout unusquisque ipsorum ab eo munus acceperit. Alii enim demonas expellunt certissime ac uerissime, adeo ut qui huiusmodi malis spiritibus liberati sunt, sepe fidem amplectantur, et in Ecclesia permaneant. Alii prescientiam futurorum, et uisiones sortiti sunt, et propheticas predictiones. Alii infirmos per impositionem manuum curant, ac pristine sanitati restituunt. Sed et mortui aliquoties, ut supra diximus, excitati sunt, et pluribus deinceps annis nobiscum remanserunt. Quid plura? non potest numerus iniri donorum, que per uniuersum orbem Ecclesia a Deo accipiens in nomine eius qui sub Pontio Pilato crucifixus est Iesu Christi, quotidie ad opitulationem gentium operatur, nec fallens quemquam,  nec pecuniam corradens. Ut enim gratis accepit a Deo, sic etiam gratis ministrat.« Idem, inquit Eusebius, in alio loco ita scribit: »Sicuti multos ex fratribus audimus in Ecclesia, qui prophetie dona consecuti sunt, et omni linguarum genere per Spiritum loquuntur, et ad hominum utilitatem occulta in lucem proferunt, atque arcana Dei mysteria exponunt. Ex his igitur apparet multiplicem donorum spiritualium uarietatem ad illa usque tempora penes eos, qui digni essent, permansisse.« Cum res Ecclesie id temporis ita se haberent, et tanta esset diuinorum carismatum uarietas et copia, ut neque eorum iniri numerus posset, et quotquot essent , »ueri eius, id est Christi discipuli« propheticis donis abundarent, et uel mortuos  excitarent, uel demones eiicerent, aut futura preuiderent, aut occulta cordium penetrarent, aut infirmos per impositionem manuum sanitati restituerent, aut omni genere linguarum per Spiritum loquerentur; an non imprudenter illi faciunt, qui res Christianorum illius temporis ex presenti rerum statu  metientes, tantopere mirantur, quod sancta femina , adeoque diuinis hisce carismatis assueta, ut que se »sciebat fabulari cum Domino,« cunctis iam terrenis affectibus exsoluta, et in ipsa martyrii expeditione, eam sibi sumpserit de diuina dignatione fiduciam, »cuius beneficia tanta experta erat,« ut fidenter se fratri renuntiaturam spoponderit, an passio futura esset an commeatus? Id Basnagii iudicio longe est ab istorum temporum moribus: sed annon longius est etiam ab hodierna consuetudine, quod tunc , »sepenumero inter fratres« factum esse testatur Ireneus, quod »tota simul unius loci Ecclesia ob aliquam necessitatem id flagitante cum ieiuniis multis et orationibus, reuersa sit in corpus anima defuncti, et sanctorum  precibus hominis uita donata sit?«

u. Sed ut intelligat Basnagius, qua fiducia ueteres Christiani diuina hec carismata et uirtutes administrarent, audiat que Tertullianus iactet de illorum in demones imperio  : »Edatur hic aliquis sub tribunalibus uestris, quem demone agi constet: iussus a quolibet christiano loqui spiritus ille, tam se demonem confitebitur de uero, quam alibi deum de falso. Aeque producatur aliquis ex iis qui de Deo pati existimantur, qui aris inhalantes numen de nidore concipiunt, qui ructando conantur, qui anhelando profantur. Ista ipsa uirgo celestis pluuiarum pollicitatrix, iste ipse Aesculapius medicinarum demonstrator, alias demorituris Socordio, et Denatio et Asclepiodoto subministrator, nisi se demones  confessi fuerint, christiano mentiri non audentes, ibidem illius christiani procacissimi sanguinem fundite. Quid isto opere manifestius? Quid hac probatione fidelius? Simplicitas ueritatis in medio est. uirtus illi sua assistit: nichil suspicari licebit, magia aut aliqua eiusmodi fallacia fieri dicetis, si oculi uestri et aures permiserint uobis. Quid autem iniici potest aduersus id quod ostenditur nuda sinceritate?« Annon hec magna fiducia; de cuiusuis christiani sanguine cum tyrannis transigere, si non ad arbitrium et quam maluerit in demonas exerceat potestatem? An istam quoque fiduciam sola Montani familia dignam, Basnagius dicere audebit, quod huic secte Tertullianus fuerit addictus? At nullus hic eiusmodi cauillationibus locus; non hic de occultis priuatisque  uisionibus aut reuelationibus agitur, sed de re cuius publicum, et sub ipsis ethnicorum magistratuum tribunalibus, exhibetur experimentum; et christiane religionis decus et christiani hominis sanguis in discrimen uocatur, nisi signum oblatum ex sententia processerit. Annon uero ita se gerit, ita loquitur Tertullianus, quasi Spiritum sanctum ad cercendos et subiiciendos sibi demones, ueluti monile quoddam in arca inclusum sua Christiani haberent ad nutum, eius uirtute ac potestate, quando uellent, usuri ad arbitrium? Unde autem Christianis tanta fiducia, nisi ex quotidiano id genus uirtutum experimento? »Christum  timentes,« subiungit laudatus auctor, »et Deum in Christo, subiiciuntur seruis Dei et Christi. Ita de contactu, deque afflatu nostro . . . . . . etiam de corporibus nostro imperio excedunt inuiti et dolentes, et uobis presentibus erubescentes.« Libro autem de Corona milit. hoc spiritu, hac uitute non clericos modo aut insigniores Christianos, sed quosuis promiscue, etiam laicos, preditos fuisse, clare et aperte significat, dum Christianos, illos utique quibus ex Ecclesie catholice disciplina militare licebat, a suscipienda uel exercenda militia hoc inter cetera argumento deterret, quod militibus noctu pro demonum templis excubandum esset, in quos Christianus interdiu imperium exercebat, quosque exorcismis fugabat  : »Et quos interdiu exorcismis fugauit,  noctibus defensabit, incumbens et requiescens super luncho quo perfossum est latus Christi.« Cui, ut uidimus, concinit Ireneus qui ueros Christi discipulos, nulla distinctione adhibita, hac, ait, inter cetera dona preditos fuisse potestate, ut demones expellerent . Et utroque antiquior Iustinus ipsos ethnicos harum uirtutum testes appellat, ut que sub ipsorum oculis et palam ederentur  : »Hoc ipsum ex his, que sub aspectu uestro sunt, intelligere potestis. Complures siquidem demonum intemperiis correptos homines per orbem omnem et hanc uestram urbem, quos alii adiuratores et incantatores et uenefici uestri curare non potuerunt, permulti hominum nostrorum, Christianorum, inquam, per nomen Iesu Christi sub Pontio Pilato crucifixi  adiurantes sanarunt, atque etiam nunc sanant exarmantes atque exigentes ab hominibus, qui illos obsederunt demones.« Et in dialogo cum Thryphone  : »Opitulatorem namque ipsum et redemptorem nominamus, cuius etiam nominis potentiam demones tremunt et reformidant, et hodie quoque illi per nomen Iesu Christi crucifixi sub Pontio Pilato qui Iudee procuratorem egit, adiurati nobis parent.« Et rursum: »Et nunc nos, qui in crucifixum sub Pontio Pilato Iesum Dominum nostrum credimus, demonia cuncta, spiritusque malignos adiurantes, sub potestate eos nostra subditos habemus.« Non minori quam Tertullianus fiducia magnus hac de re loquitur Athanasius, quamuis quarto seculo, non eadem qua  tertio ineunte, ubertate hec spiritus Sancti carismata redundarent  : »Hec autem que dicimus, non in solis uerbis consistunt, sed ipsa etiam experientia preclarum ueritati dat testimonium. Accedat itaque quisquis uoluerit, ac uirtutis insignia in Christi uirginibus, nec non in adolescentibus, qui castimoniam profitentur immortalitatisque fidem in tanto Christi martyrum choro contempletur. ueniat, et quisquis ea que diximus experiri cupit, atque in mediis ipsis demonum prestigiis, et oraculorum fallaciis ac magie prodigiis, signo crucis que apud ipsos ludibrio est, utatur solumque Christum nominet: mox uidebit quam cito per ipsum fugentur demones, cessent oracula, ars omnis magica ueneficiaque euanescant.« Si non est incredibile ueteres Christianos  tantam exercuisse aduersus demones potestatem, et ad malignos spiritus cercendos, Spiritus Sancti uirtutem, ueluti gladium a femore pendentem habuisse ad nutum, eum quando uellent, exerturos ad arbitrium: cur incredibile uidetur feminam diuino spiritu plenam ita se gessisse, quasi ipsum ueluti monile quoddam in pectore suo ut in arca inclusum habuisset ad nutum, eius illustrationibus quando uellet usura ad arbitrium? Non uideo quid huic argumento reponi possit. Non nititur incertis aut obscuris exemplis, non dubiis aut forte conflictis reuelationibus, non uagis uulgi rumoribus, aut traditionibus, sed palam et in omnium oculis rerum gestarum fide, clarissimis monumentis contestata consignataque. Spiritus Sancti uirtute ad comprimendos  demones ueteres Christiani ad arbitrium utebantur. »Quid hoc opere manifestius?« Cur igitur candidata martyrii Spiritus Sancti illustrationes ad arbitrium impetrare non potuit? »quid hac probatione fidelius? simplicitas ueritatis in medio est: uirtus illi sua assistit; nichil suspicari licebit,« non montanismum aut fanatismum, aut aliquid huiusmodi.

uI. Eadem qua Perpetua, Seueri persecutione, sancta Potamiena inter Alexandrinos huius temporis martyres celeberrima, sublata est, cuius non solum exstat apud Eusebium illustris apparitio, sed insignis in Deum fiducie exemplum, non minus quam illud Perpetue admiratione dignum. Eusebii uerba pro more subiiciam  : »Protinus igitur iudicis sententia  damnatam, Basilides unus ex apparitoribus ad supplicium adducit. Cumque uulgus eam uexare, et obscenis uerbis illudere ei conaretur, Basilides quidem eos qui contumeliam uirgini faciebant absterrens propellebat, multaque misericordie et humanitatis erga illam prebebat indicia. Illa uero benignitatem hominis erga se libenter amplectens, bono animo eum esse iussit: se namque post obitum salutem ipsius a Domino impetraturam, et collata in se beneficia breui remuneraturam esse . . . . . . . Et huiusmodi quidem certamen nobilissima uirgo decertauit. Breui autem postea Besilides . . . . . . Christianum se esse, idque palam profiteri . . . . . . Cumque quidam in Domino fratres eum adiissent, et causam subite illius atque insperate conuersionis interrogarent, dixisse  fertur, Potamienam tertio post martyrium die, noctu sibi assistentem coronam capiti suo imposuisse dixisseque se ipsius causa Dominum orasse, atque id quod petierat impetrasse: nec diu postea ipsum ad superos migraturum. Posthec signaculo Domini a fratribus accepto, postridie Christum gloriose confessus, capite truncatus est.« An minori fiducia Basilidi salutem, et beneficiorum certam remunerationem Potamiena spopondit, quam Perpetua Saturo futuri euentus predictionem? Annon ita quoque Potamiena se gerit, quasi diuine predestinationis ordinationes in numerato haberet, aut post mortem diuinorum consiliorum arbitra futura esset, gratie per se uictricis auxiliis usura ad arbitrium, per que Basilidi Christus donaret, »non solum ut crederet  in eo, sed etiam ut pateretur pro eo?« Si breui Potamiena fore sperauit ut sue pro Basilide preces exaudirentur, cur non in eamdem spem Perpetua quoque potuit adduci? Si laudi Potamiene datur, quod certam fecerit Basilidi future salutis spem: cur uitio Perpetue uertitur, quod certam Saturo spem iniecerit future reuelationis? Si Potamiene prophetiam nemo umquam in montanismi suspicionem adduxit, cur similem Perpetue prophetiam in inuidiam montanismi trahemus. Quid enim differunt? »Bono animo esto, post obitum impetrabo tibi salutem;« et: »Crastina die tibi renuntiabo?«

Extincta Seueri persecutione, pax diuturna successit, ad Decium usque, nisi Maximi persecutione, que tamen breuis et localis fuit, non interrupta. Hoc  temporis interuallo uisiones et reuelationes in Ecclesia non defuerunt, ut aliquibus exemplis constat, que uti insigniora, et ad publicum Ecclesie statum, et ad publicas item personas atque imprimis celebres pertinentia, historie sue Eusebius inseruit. Cuiusmodi fuerunt ille quibus Alexander in Hierosolymorum antistitem electus est  , et qua sanctus Fabianus Ecclesie Romane pontifex renuntiatus  ; sed eas pretereo, quod nichil ferme cum nostro argumento commune habeant, ut illas etiam Dionysii Alexandrini, quas idem Eusebius refert  , in quibus presenti cause non multum uidetur esse presidii.

uII. Ad Cyprianum itaque ueniam, quo nemo magis ita se gessit, quasi Spiritum anctum, ueluti  monile quoddam in arca inclusum sua, habuisset ad nutum, eius illustrationibus, quando uellet, usurus ad arbitrium. Duo autem in eius reuelationibus ac uisionibus spectanda sunt: earum scilicet uarietas atque frequentia, et quam inde concepit sanctissimus iuxta, ac prudentissimus uir de diuina dignatione et familiaritate fiduciam. Ut autem hec diligentius lector atque commodius animaduertat, eas hic sancti Martyris uisiones exponere uisum est, iisdem uerbis quibus ab ipso suis in epistolis referuntur. Epistola undecima, alias iuxta Pamelii editionem octaua, nichil ferme habet preter uisiones atque reuelationes. Scripta est e secessu presbyteris et diaconibus, hortaturque illos ad preces assidue fundendas; unde Augustinus eius in lib. Iu de Baptismo  mentionem faciens, hunc illi titulum dedit: »Ad Clericos, de precando Deo.« Deciana persecutio seuissime id temporis grassabatur: impulsum autem se fuisse dicit diuinis presertim reuelationibus ad scribendum: »Nam quod, inquit, magis suasit et compulit, ut has ad uos litteras scriberem, scire debetis  dictum esse in uisione: Petite et impetratis. Tunc deinde preceptum plebi assistenti, ut pro quibusdam personis designatis sibi peterent. In petendo autem fuisse dissonas uoces, et dispares uoluntates: et hoc uehementer displicuisse illi qui dixerat: Petite et impetratis, quod plebis inequalitas discreparet, nec esset fratrum consensio una, et simplex et iuncta concordia.« Unanimitatis huius  pacisque inter fratres, et concordie defectus causam fuisse subiungit grassantis persecutionis, quam sibi longe antequam decerneretur sequenti uisione ostensam fuisse, testatur: »Imo uero nec uenissent fratribus hec mala, si in unum fraternitas fuisset animata. Nam, et illud ostensum est, quod sederet paterfamilias sedente sibi ad dexteram iuuene, qui iuuenis anxius, et cum quadam indignatione subtristis, maxillam manu sustinens, mesto uultu sedebat.  Alius uero in sinistra parte consistens, rete portabat, quod se mittere, ut circumstantem populum caperet, minabatur; et cum miraretur quid hoc esset, ille, qui uidit, dixit ei: Iuuenem qui ad dexteram sic sederet, contristari et dolere quod precepta sua non obseruarentur: illum uero in sinistra exultare, quod sibi daretur occasio, ut a patrefamilias potestatem sumeret seuiendi. Hoc prius longe ostensum est, quam tempestas uastitatis huius orietur. Et uidimus impletum quod fuerat ostensum.« Sicuti pacis tempore futuram persecutionem, ita seuiente persecutione, breui futuram pacem in uisione pariter intellexit, de qua in eadem epistola ita scribit. »Denique ad minimum famulum suum, et in delictis licet plurimis constitutum et dignatione eius indignum,  tamen illic pro sua circa nos bonitate, mandare dignatus est: Dic illi, inquit, securus sit, quia pax uentura est. Sed quod interim morula est, supersunt adhuc aliqui qui probentur.« Neque tamen de fundendis assidue precibus, sed de aliis quoque pietatis operibus, et religionis officiis, supernis reuelationibus admonitum se fuisse testatur: »Sed et de uictu parco, et sobrio potu diuinis dignationibus admonemur, etc.« Adeo uero de uaticiniorum suorum futuris euentibus sanctissimus presul securus erat, ut quamuis nullus adhuc optate tranquillitatis radius appeteret, iussit tamen has litteras promulgari, et per clerum ad quem scripte fuerant, plebi quoque communicari: »Dissimulare hec singula, et apud conscientiam meam solus occultare non debui . . . . . . .  Nec ipsi utique apud uos hanc epistolam teneatis occultam, sed legendam fratribus suggeratis.« Sed ab omni pacis spe tam longe aberat afflicte plebis animus, ut nullam plerique grauissimi pastoris litteris, ac reuelationibus fidem accommodarint: quam eorum incredulitatem in principio libri de Lapsis reprehendit, ab eo conscripti post redditam Ecclesie ob insperatum ac repentinum Deciorum interitum tranquillitatem: »Pax ecce, dilectissimi fratres, Ecclesie reddita est, et, quod difficile nuper incredulis ac perfidis impossibile uidebatur, ope atque ultione diuina securitas nostra reparata est.«

Non minus uisionibus abundat epistola nouissime editionis decima sexta, ad Pamelii numeros decima, quin plures et uarias, paucioribus tamen uerbis, complectitur:  »Castigare nos itaque diuina censura, nec noctibus desinit, nec diebus: preter nocturnas enim uisiones, per dies quoque impletur apud nos Spiritu Sancto puerorum innocens etas, que in exstasi uidet oculis, audit et loquitur ea quibus nos Dominus monere et instruere dignatur. Et audietis omnia, quando ad uos reducem me Dominus fecerit, qui ut secederem iussit. Interim temerarii et incauti et tumidi quidam inter uos, qui hominem non cogitent, uel Deum timeant; scientes quoniam si ultra in iisdem perseuerarint, utar ea admonitione qua me uti Dominus iubet, ut interim prohibeantur offerre.« Quis hec legens Cypriano nostro preclarum illud non adscribat elogium, quod a Polycrate Melitoni  Sardensi longe antea tributum fuerat  : , »qui Spiritu Sancto afflatus cuncta gessit. »Unde« eum a plerisque nostrorum prophetam fuisse« habitum, ex Tertulliano »in septem libris quos scripsit aduersus Ecclesiam pro Montano,« refert Hieronymus  . At hec omnia in Cyprianum nostrum non minus quadrant: quid enim persecutionis tempore ab eo gestum, quod non Spiritu Sancto afflatus perfecerit? Ut plebem suam ad futurum bellum expediret longe antequam exardesceret, diuina illud reuelatione presensit. Indicto bello, ut latebras quereret, et persecutionem declinaret, Deum auctorem habuit; neque ut ipsemet et Pontius diaconus in eius uita testantur, sine diuina reuelatione secessit. Orta tempestate,  quibus aut uirtutum exercitationibus superanda esset, aut pietatis officiis tranquillitas impetranda, diuina item reuelatione cognouit. Futuram pacem non minus quam proximum bellum, diuina pariter reuelatione prenouit. Qua erga lapsos disciplina uti deberet, et nocturnis ipse uisionibus et diurnis, innocentum puerorum raptibus et excessibus intellexit. Qua item in incautos quosdam ac temerarios presbyteros censura deberet animaduertere, a Deo similiter per apertam et manifestam admonitionem accepit. Assiduis hisce Spiritus sancti donis ac muneribus fretus, ad reditum quoque suum supernam reuelationem prestolabatur: »Et audietis omnia, quando ad uos reducem me Dominus fecerit, qui ut secederem iussit:« quam illi non defuisse  postea dicemus.

Interim, antequam e secessu Carthaginem remearet, Aurelium et Celerinum gloria confessionis insignes in clerum cooptauit. Id uero non sine consuetis uisionibus ac diuinis reuelationibus factum est. Nam cum illorum temporum usus haberet, ut ordinationes clerice non sine plebis testimonio, et totius cleri suffragio celebrarentur; cur illos absens in clerum prouexerit, hanc, de Aurelio loquens, affert rationem, quod humano testimonio non indigeret, qui diuino probatus fuerat suffragio  : »In ordinationibus clericis, fratres karissimi, solemus uos ante consulere et mores ac merita singulorum communi consilio ponderare; sed exspectanda non sunt testimonia humana, cum precedunt diuina suffragia. Aurelius  frater noster, illustris adolescens, a Domino iam probatus, etc.« Et epistola sequenti de Celerini ordinatione loquens, eam quoque per spiritum prophetie, nec sine uisionibus ac reuelationibus peractam fuisse testatur. »Cum enim, inquit, consentire dubitaret, Ecclesie ipsius admonitu et hortatu in uisione per noctem compulsus est, ne negaret nobis suadentibus, cui plus licuit, que et cegit.«

Felicissimus schismatis Carthagine auctor, et quinque presbyteri perdite factionis fomites, quas in  sanctissimum uirum turbas concitarint, sepius ipse in suis epistolis narrat. Hac de re et de persecutione, que inde imminebat, diuinitus aliquid accepisse, nec celestem defuisse reuelationem, ex his sancti martyris uerbis colligunt eruditi: »Persecutio est hec alia, et alia tentatio, et quinque illi presbyteri nichil aliud sunt, quam quinque primores illi qui edicto nuper magistratibus fuerant copulati, ut fidem nostram subuerterent, ut gracilia fratrum corda ad lethales laqueos preuaricatione ueritatis auerterent. Eadem nunc ratio, eadem rursus euersio, per quinque presbyteros Felicissimo copulatos, ad ruinam salutis inducitur.« uidetur, inquit Pamelius, alludere ad uisionem quampiam, in qua apparuisse uidentur cum magistratibus quinque primores, qui edictum  contra episcopos una publicarent. Neque huic interpretationi refragatur Rigaltius, eamdemque manifeste amplectitur Dodwellus  . Eadem Epistola, modo XLuIII, al. XL, que ultima est earum quas in secessu conscripsit, quam, ut supra diximus, prestolabatur de reditu reuelationem, se iam accepisse, perspicue, ut mihi uidetur, luculenterque significat. Primo enim queritur: »quod quorumdam presbyterorum malignitas et perfidia perfecisset ne sibi ad suos ante diem Pasche uenire licuisset. Cauebat scilicet ne per minas et per insidias perfidorum maior ex suo aduentu Carthagine tumultus oriretur, et, cum paci et tranquillitati episcopus prouidere in omnibus debeat, ipse materiam seditioni dedisse, et persecutionem denuo exacerbasse uideretur.« Postea subiungit,  hanc esse persecutionem nouissimam et extremam tentationem, que et ipsa, inquit, »cito Domino protegente transibit, ut representer uobis post Pasche diem cum collegis meis.« Annon manifesta habemus et clara prophetice reuelationis indicia? Ante Pascha suo se secessu continuit, metuens ne aduentu suo materiam seditioni daret, et ne persecutionem denuo exacerbasse uideretur: post Pascha tamen certo se rediturum promittit. Sed annon poterat post Pascha idem periculum imminere? Nequaquam: nouerat enim cito transituram persecutionis huius nouissimam tentationem. Sed unde id nouerat, ut adeo certum promitteret? Non aliunde profecto, nisi ex diuina reuelatione.

Sublatis Deciis, secundam Cypriani temporibus Ecclesie  persecutionem Gallus et uolusianus intulerunt. Hanc quoque sanctus Cyprianus, antequam seuiret, imo et antequam decerneretur, non una aut altera, sed multis et crebris et manifestis ostensionibus ac uisionibus futuram intellexit, et per synodicas secundi concilii Carthaginensis ad Cornelium litteras, non sue tantum, sed etiam Romane Ecclesie significauit  : »Sed enim cum uideamus diem rursus alterius infestationis appropinquare cepisse, et crebris atque assiduis ostensionibus admoneamur, ut ad certamen quod nobis hostis indicit, armati et parati  simus, plebem etiam nobis de diuina dignatione commissam exhortationibus nostris paremus, etc. Postea: »Obtemperandum est namque ostensionibus atque admonitionibus iustis, ut a pastoribus oues in periculo non deserantur, etc.« Rursus: »Placuit nobis, Spiritu Sancto suggerente, et Domino per uisiones multas et manifestas admonente, quia hostis nobis imminere prenuntiatur et ostenditur, colligere intra castra milites Christi, etc.« His Cypriani uerbis hec subiungit Cl. Dodwellus  : Non credent hec fortasse athei. Sed quid habent quominus fide digna esse censeant? uisiones hic habemus non multas modo, sed et manifestas, euentuque comprobatas; nec id obscura priuati cuiuspiam fide, sed synodi totius consentiente suffragio, mansurisque, si false fuissent, in rei memoriam  eternis monumentis, scriptisque consignatas, »sole, ut Hieronymus ait, clarioribus;« non uideo quid preterea uelle possent ad rem facti comprobandam, si modo ex equo iudicare uellent, nec fidem prorsus omnem hominibus derogare. Rursus de eadem persecutione ita scribit ad plebem Thibaritanam  : »Nam cum Domini instruentis dignatione instigemur sepius, amplius et admoneamur; ad uestram quoque conscientiam admonitionis nostre sollicitudinem perferre debemus. Scire enim debetis, et pro certo credere ac tenere, pressure diem super caput esse cepisse . . . . . Nec putamus talia esse que ueniunt, qualia fuerunt illa que transierunt: grauior nunc et ferocior pugna imminet.« Non immerito dubitatur, quomodo Deciana grauior et ferocior futura esset Galli persecutio,  cum reapse breuior fuerit, et longe mitior? Hunc nodum ita solui in Dissert. de Penit. seu de Capit. absolut.  . Non futuram modo persecutionem, sed et omnia pariter mala que non minus Ecclesie, quam reipublice impendebant, fuisse Cypriano his uisionibus demonstrata, irruptiones scilicet barbarorum, indeque secutas Christianorum eque ac Gentilium captiuitates: et funestissimam luem que late per imperium Romanum grassata est; cuius mali acerbitatem et innumerabiles strages, cum sanctus ipse Cyprianus, tum Pontius diaconus in eius uita, tum alii auctores deplorant. Hec igitur alieque calamitates cum persecutione coniuncte Galli et uolusiani imperium Deciano longe grauius Christianis effecerunt. Cumque non omnes malorum cause clare et  distincte fuissent sancti martyri reuelate, tot quas preuiderat calamitates, et Christianorum funera, ex sola oritura esse persecutione sibi facile persuasit.

uidimus hactenus quam frequenter et familiares Cypriano fuerint celestes reuelationes: uideamus modo in quam sanctus Martyr fiduciam ex earum frequentia fuerit adductus: et annon ipse etiam, haud secus ac Perpetua eo se modo gesserit, quasi Spiritum sanctum, ueluti monile quoddam in arca inclusum sua, habuisset ad nutum, eius illustrationibus, quando uellet usurus ad arbitrium. Talis fiducie signum  est securitas illa, quam preferebat, non defuturam sibi celestem reuelationem, que tempus ad reditum opportunum demonstraret, quod iam antea est nobis animaduersum. Nunc aliud non minus perspicuum proferam in eamdem rem argumentum. Grauissima illa epistola qua Florentium Pupianum, uirum seditiosum ac turbulentum, uehementissime obiurgat, ei tandem ueniam, si resipiscat, hac conditione promittit: si Deus id permittat, et aliquo sensibili signo suam hac de re sententiam uoluntatemque significet  : »Si temeritatis et superbie atque insolentie tue agere uel sero penitentiam ceperis . . . . . communicationis tue poterimus habere rationem; manente tamen apud nos diuine censure respectu et metu; ut prius Dominum meum consulam, an tibi pacem dari,  et te ad communicationem Ecclesie sue admitti, sua ostensione et admonitione permittat. Memini enim, quid iam mihi sit ostensum, imo quid seruo obsequenti et timenti, de dominica et diuina auctoritate preceptum, qui inter cetera que ostendere et reuelare dignatus est, et hoc addidit: »Itaque qui Christo non credit sacerdotem facienti, postea credere incipiet sacerdotem uindicanti.« Quibus sancti Martyris uerbis hec subiicit Dodwellus  :

»Ita erant frequentes ea etate diuine reuelationes, ut ne de resipiscente quidem Pupiano polliceri auderet quid esset statuturus, ne aliud fortasse a Deo iuberetur; ut Deus proinde primum innueret esse consulendum; ut tandem Dei in rebellem penam exspectaret, talem plane qualem apostolicarum censurarum comitem  fuisse, apud doctos in confesso est. Iterum de presbyteris qui se inconsulto lapsis communicauerant »Utar, inquit,  ea admonitione qua me Dominus iubet, ut interim prohibeantur offerri, etc.« Non ignorabat Cyprianus eiusmodi uisiones uiris impiis ac temerariis quales modo non paucos experimur, ludibrio et contemptui haberi; sed adeo tamen pro certo habebat, suas ex Deo esse reuelationes, ut nichil de futuris euentis dubitaret: et non solum quibus iam fuerat donatus publicare, sed nouas etiam palam sibi promittere, minime uereretur; unde in eadem epistola statim subiungit: »Quamquam sciam somnia ridicula et uisiones ineptas quibusdam uideri, sed utique illis qui malunt contra sacerdotem credere quam sacerdoti. Sed nichil mirum, quando de Ioseph fratres sui  dixerunt: Ecce somniator ille uenit, nunc ergo uenite, occidamus illum; et somniator postea quod somniauerat consecutus sit, et occisores ac uenditores confusi sint, ut qui uerbis prius non credidissent, factis postmodum crederent.«

Superest alia Cypriani uisio prophetica ad martyrium eius pertinens; sed eam capite sequenti reseruabo. Interim, rogo, annon uideatur Spiritum Sanctum in pectore suo quasi in arca inclusum habuisse, qui in discipline etiam ecclesiastice exercitio uisiones exspectabat, et nichil statuere audebat,  nisi Dominum antea consuluisset, et nisi manifesto aliquo indicio uoluntatis eius certior factus fuisset; et an Perpetua montanismi propterea fuerit insimulanda, quod ipsa etiam diuinis reuelationibus assueta, eadem fiducia se gesserit?

uIII. Quam frequentes id temporis exhibite martyribus fuerint celestes uisiones ac prophetice reuelationes, fidem amplissimam faciunt sincera ac genuina cum Iacobi et Mariani, etc., tum Montani et Lucii ac sociorum martyrum Acta, his referta celestibus uisionibus ac propheticis uaticiniis. Non est mihi animus eas hic singillatim referre: oporteret enim integra ferme Acta transcribere, que apud doctissimum Ruinartium uideri commode possunt. Unum dumtaxat ex actis Montani exemplum afferam, quod  ad presens argumentum propius accedit. His autem uerbis in actis describitur: »Cum autem iam carnifex immineret, et gladius super ceruices eius libratus penderet, expansis ille  ad celum manibus, uoce clara, ita ut non tantum ad aures plebis, sed et gentiles quoque ipsos sonus uocis feriret, orauit rogans et deprecans ut Flauianus qui per suffragium populi de comitatu eorum remanserat, sequeretur die tertia. Et quo precis sue fidem faceret, manualem quo oculos fuerat ligatus in partes duas discidit, et iussit alteram reseruari, qua Flauiano oculi post crastinum ligarentur. Sed et in medio eorum in area solum seruari iussit, ut nec sepulture consortio priuarentur. Et perfectum est sub oculis nostris quod Dominus in Euangelio repromisit, ut qui tota  fide peteret, quidquid peteret impetraret. Nam post biduum Flauianus quoque productus, gloriam suam passione perficit.« Non magis mirandum est, Perpetuam futuram ante diem crastinum martyrii sui reuelationem prenuntiasse, quam Montanum futurum post triduum, Flauiani martyrium esse uaticinatum. Quo enim prophetico spiritu actus Montanus petiit, »ut Flauianus sequeretur die tertia,« eodem Perpetua rogauit, ut sibi ante proximum diem ostenderetur, passione futura esset, an commeatus. Nam utrumque, ut multis Scripturarum exemplis compertum est, ad spiritum pertinet prophetie, et futuros euentus preuidere, et certas exspectare futurorum euentuum reuelationes.

IX. Est autem illud circa precedentes cum Cypriani,  tum ceuorum martyrum uisiones et prophetica uaticinia sedulo animaduertendum: constare inter omnes, carismatum copiam ampliorem longe fuisse initio Ecclesie, quam posterioribus seculis: adeo ut Origenes qui aliquot annis ante Decii persecutionem libros scripsit aduersus Celsum, auctor sit, signorum Spiritus sancti uestigia dumtaxat apud paucos morum candore precellentes, et qui mores suos ad Euangelii normam exigerent ad hec tempora superfuisse: postquam enim dixit, miraculis probari ueritatem Euangelii, ait ea posse demonstrari,   »cum ex multis aliis, tum ex eo quod uestigia quedam eorum supersunt apud eos, qui secundum uerbi uoluntatem uiuunt.« Et in alio eiusdem operis libro  : »Signa autem Spiritus sancti initio quidem doctrine Iesu, et post eius assumptionem plurima ostensa sunt, deinde uero pauciora. Sed et nunc ipsius ad me apud paucos exstant uestigia, qui animas et uerbo et congruentibus actionibus expurgarunt.« uestigia uero que essent, his luculentius uerbis declarat  : »Etiamnum uestigia sancti illius Spiritus apud Christianos supersunt. Excantant demones, multas curationes perficiunt, et uident quedam secundum uoluntatem uerbi, de futuris.« Ex quibus uerbis constat uberrimum illum et in omnes, ut de suis temporibus testatur Ireneus, qui ueri essent Christi  discipuli diffusum celestium carismatum fontem, etsi non penitus exaruisse, non ea tamen amplitudine et copia post modum exuberasse. Quam proxime autem ad Irenei tempora Perpetua et Saturus accedebant; tam longe ab iis temporibus quibus suos Origenes aduersus Celsum libros elucubrauit (sub Gordiani nimirum aut Philipporum imperio, post longam et diuturnam Ecclesie pacem extrema saltem Cypriani tempora et Montanus sociique martyres distabant. Unde si adeo Spiritu sancto repleti sunt sancti Martyres, cum aliqua dumtaxat signorum eius uestigia superessent, ut eius illustrationibus uti ad arbitrium uiderentur, quid miramur, si eamdem Perpetue sui copiam fecerit Spiritus sanctus, quo tempore »numerus non poterat iniri carismatum, que  per totum mundum Ecclesia a Deo recipiebat?«



CAPUT u. NIHIL IN PERPETUAE REuELATIONIBUS CONTINERI, QUOD IN CATHOLICAM MARTYREM NON APPRIME CONuENIAT.

    I. Non dedecet Christum Dominum pastoris oues mulgentis figura.
    II. Qua ratione ex prima sua reuelatione Perpetua mortem sibi imminere intellexerit.
    III. Nihil absurdi in illa reuelatione contineri qua sibi Perpetua uisa est cum Diabolo in masculum conuersa luctari.
    Iu. Inepta Perpetue reuelationum cum Montanistarum reuelationibus comparatio.
    u. uisio Perpetue de Dinocrate in penis constituto.
     uI. Basnagii aduersus predictam uisionem difficultates.
    uII. Locum illum, in quo Dinocratem Perpetua uidit fuisse purgatorium. Basnagii cauillationes retunduntur.
     uIII. Montanistarum de receptaculis animarum sententia non recte a Basnagio exposita. Non unam fuisse hac de re eorumdem hereticorum opinionem.


I. Alterum aduersus Martyres argumentum Basnagius instituit ex modo ipso et qualitate oblatarum Perpetue uisionum que ipsi non uidentur satis cum grauitate decentiaque coniugi: »Homo in habitu pastoris de caseo quod mulgebat, dedit Perpetue quasi buccellam. Hinc colligit sibi mortem imminere.« Duo scilicet in hac Perpetue uisione censoria auctoritate notare Basnagius uidetur: Primo humilem Christi figuram in habitu pastoris oues mulgentis; Secundo, quod oblatam Perpetue buccellam Perpetua et Saturus in signum acceperint future mortis.

Sed nulla ratio erat cur horum aliquo offenderetur.  Et de primo quidem audiendus Cl. Holstenius in Notis: »Representatus est Perpetue Christus ea forma, qua pictus cernebatur in oratoriis et uasis sacris illorum temporum. Nam cum Euangelia titulum et personam pastoris precipue Christo attribuant, gaudebant primorum temporum Christiani hanc eius amabilissimam speciem fidelium, nomine ouium passim designatorum, frequentissime oculis obiicere. Habes in Roma subterranea Bosii, pag. 59, et deinceps multas imagines e cemeteriorum monumentis expressas, in quibus ferme omnibus Christus pastoris specie cum ouibus pingitur. In prima etiam hac ipsa forma hic expressa, pastoris oues mulgentis. Non raro etiam pingebatur ferens in humeris repertam ouem, que perierat, iuxta parabolam euangelicam,  idque precipue in calicibus, quod indicat Tertullianus in libro de Pudicitia contra Catholicos scripto, cap. 7, his uerbis: A parabolis licebit incipias, ubi est ouis perdita, a Deo requisita et humeris eius reuecta; procedant ipse picture calicum uestrorum, si uel in illis perlucebit interpretatio pecudis illius, etc.«

Quibus addo, in opere italico illustriss. et Cl. senatoris Philippi Buonarotti, cuius titulus: Osseruazioni sopra alcuni Frammenti di uasi antichi di uetro ornati di figure, trouati ne' cimiteri di Roma; plura cernere esse ueterum calicum ectypa hac Christi figura, sub boni pastoris habitu, insignita, uti tab. 5, fig. 1 et 2, et tab. 6, fig. 2. uid. etiam Tab. 1, Fig. 1, et Tabul. 4, nummum ereum maioris modi, uulgo Medaglione, ex utraque parte specie boni pastoris insculptum,  que omnia doctissimis obseruationibus Cl. auctor illustrat. Sed in rem nostram maxime faciunt que de figura 2, tab. 6, disserit in hec uerba: »In questo Frammento si uede il pastor buono fra due pecore, o Arieti co' soliti calcei di fasce attrauersate a spina di pesce. Si dee osseruare a canto al medesimo quella secchiolina, o uaso di latte, la quale si uede ancora nelle pitture de' cimiteri  , e specialmente nella tauola 3 del sesto cubiculo, dei cimiterio di Calisto, presso l'Arringhio, ella si uede attaccata ad un pedo, o pastorale tenuto da un' agnello a giacere, per simbolo del buon pastore; a' piedi poi del medesimo  pastore nella tauola 1 del secondo cubiculo del cimiterio di santa Agnesa, si uede il Pedo con un uaso, ma di figura diuersa, e con un manico da parte. Questi uasi de' pastori si diceuano »mulctre, o muletralia  :« la qual sorta di uaso in Greco si chiamaua , ed era simile allo scifo, ma di fondo alquanto piu largo, e pero non dissomigliante troppo dal nostro, et seruiua specialmente per mugnere il latte  . Un' altro uaso di latte era nominato Sino  , il quale secondo la forza del nome sara statò più grande del nostro piccolo uaso, etc, etc. Et infra: Per tornare al nostro piccolo uaso di latte accanto al buon pastore, io lo credo fatto non solo per continuazione dell' allegoria alle cose pastorali, ma in oltre lo giudico quasi per una figura, del diuinissimo sacramento  dell'altare, è cio pare, che si ricaui dagli alti antichissimi delle sante Perpetua e Felicita, doue si dice che santa Perpetua riceue in uisione dal diuino pastore del latte: »Et de caseo quod mulgebat, dedit mihi quasi buccellam, et ego accepi iunctis manibus et manducaui, et uniuersi circumstantes dixerunt, Amen. »Funzioni, ed atti diuoti soliti praticarsi da Cristiani antichi nel riceuere la santa communione  e quelle parole della cantica  : »Bibi uinum meum cum lacte meo«, sono applicate da sant' Ambrogio  al sacramento dell'Eucaristia. uedendosi appresso l'Arringhio nelle pitture della uolta del nono cubicolo del cimiterio de' santi Marcellino, e Pietro un' agnello colla palma, che ha sulle spalle un simil uasetto, circondato col nimbo, o sia diadema, ed  essendo quiui lostesso agnello negli angoli della medesima uolta ben quattro uolte dipinto, ho dubitato, se per fortuna ne tempi più antichi conseruassero in un uaso simile posto sopra un, agnello la santa Eucaristia, siccome si seruirono poi pel medesimo ministerio di uasi, che auean la forma della colomba. In queste cose però è bene l'osseruare, ma bisogna tenere sospeso il giudizio, sino che si abbiano altri riscontri.« Hec illustrissimus senator, qui etiam obseruat eiusdem pastoris tunicam in inferiori parte duobus esse orbibus, seu bullis ornatam, eaque ornamenta in hisce Perpetue et Felicitatis actis a greca uoce calliculas appellari: fuisseque ut plurimum aurea uel argentea, ut ex eisdem Actis compertum est, et aliis antiquis figuris apud Lambecium  , et Petrum  Sanctem Bartolum  , et apud uaticanum uirgilii exemplar tempore Constantini magni exaratum  .

 Sed ut redeamus, iis que a uiris doctissimis annotata sunt illud etiam adiungo, id genus imaginum Montanistis non admodum placuisse, aut in usu fuisse. Quod ex eisdem Tertulliani uerbis manifestissime colligo: »Procedant, inquit, ipse picture calicum uestrorum«: non ait nostrorum, sed uestrorum, id est, que uobis, non autem nobis, in usu sunt. Et eiusdem libri capite decimo: »Cui ille si forte patrocinabitur pastor quem in calice depingis, prostitutorem et ipsum christiani sacramenti, merito et ebrietatis idolum, et mechie asylum post calicem subsecuture, de quo nichil libentius bibas, quam ouem penitentie secunde. At ego eius pastoris scripturam haurio, qui non potest frangi.« Rursum non ait »quem in calice depingimus,« sed »quem in calice  depingis.« Preterea, piam hanc picturam uocat »ebrietatis idolum et mechie asylum.« Adeo contumeliosis uerbis eam minime proscidisset, si Montanistis quoque in usu fuisset, eaque sacra uasa ornassent Christi excipiendo sanguini destinata. Unde coniectura existit, catholicis ritibus assuetam fuisse Perpetuam, que Christum Eucaristiam sibi, aut Eucaristie symbolum ministrantem, sub pastoris habitu aspexit.

Preterea si Christus pastoris speciem dedignatus non est, sed eam sibi tam frequenter accommodauit, cur pastoris officia dedignaretur, inter que non ultimum locum tenet oues mulgere? An Christum magis dedecet hec figura, quam illa galline pullos suos sub alas congregantis, eosdemque fouentis, quam  benignissimus Dominus, captui se nostro accommodans, minime respuit? Et sane imminenti martyrio prefigurando nulla magis apta figura, quam pastoris oues mulgentis. Qua enim alacritate pastor e mammis ouium lac exprimit, eadem e uenis martyrum sanguinem Christus bonus pastor excepit.

II. Circa secundam difficultatem pauca hec habet idem Cl. Holstenius: »Multa dici possent de usu lactis et mellis symbolice catechumenis dari solito, ex Hesychio, in Exodum pag. 257, et Tertulliano de Corona, pag. 121, Edit. Rigalt., ubi dicit: Lactis et mellis concordiam pregustamus. uide Albaspineum, lib II, Obseruat. ultima.

Sed his multo plura addit in Paralipomenis ad Holstenii notas Petrus Possinus, queque etiam magis  conferunt ad soluendam obiectam nobis a Basnagio difficultatem: »Et de caseo, etc. »Ad hec uerba, quod notatum in Holstenii schedis reperi de lacte catechumenis dari solito, non sufficit ad sententiam loci declarandam, et alia his adiuncturum fuisse auctorem, si ultimam huic operi manum potuisset imponere, declarat spatium pure charte ab eo in aduersariis, post hec que descripsimus sancte Perpetue uerba, relictum, ultimis uidelicet curis explendum. Explicandum scilicet restabat, quomodo ex hac porrectione buccelle per uisum ministrate, experrecta intellexerit sancta Perpetua, itemque frater eius, postquam ei rem narrauit, significatum diuinitus, eos qui carcere attinebantur nequaquam inde dimittendos,  sed consummandos martyrio. Hec enim post superius descripta uerba, ibi subduntur: »Et retuli statim fratri , et intelleximus passionem esse futuram, et cepimus nullam iam spem in seculo habere. Unde autem id intellexerint, merito queritur. Ego existimo, inde quod in uisione adumbratus erga Perpetuam ritus fuerat Eucaristie ministrande: que cum notissimo tunc usu dari soleret iis quos certum erat breui morituros, recte id Perpetua et ipsius frater interpretati sunt, ut significatam eo uisu confessorum mox secuturam necem arbitrarentur. Ritus perceptionis Eucaristie eo adumbratus cernitur, quod quasi buccella Perpetue porrigitur,  quod eam ipsa accipit iunctis manibus, quod deinde comedit, circumstantibus Amen acclamantibus. Que omnia in Eucaristie olim ministratione solita seruari notius est e plurium antiquorum testimoniis, et sancti presertim Ambrosii, quam ut demonstrari pluribus opus sit. Certe de usu Africanarum ecclesiarum peculiariter constat, solitas eas Eucaristiam ministrare confessoribus in martyrii procinctu constitutis: idque ita necessarium arbitratas esse, ut inde argumentum sumpserint scribendi ad Cornelium rom. pontificem, manu quidem et calamo sancti Cypriani, nomine autem aliorum quoque septem et triginta episcoporum Africanorum, ut equi consuleret, gratiam fieri legis prius sancite de non admittendis umquam ad Ecclesie et Eucaristie communionem  iis qui semel in persecutione lapsi fuissent, quoniam tunc ex iis multi in penitentium numero scripti, a nouis persecutoribus periclitarentur, et, ut res se habebant, breui pro Christi confessione interficiendi uiderentur; quibus in procinctu agonis positis, denegari consuetum uiaticum corporis Christi nimis erat inhumanum. Ex hac epistola, que secunda lib. I apud Cyprianum est, quedam adscribam, ad fidem rei quam tractamus faciendam opportuna: »Sed cum, inquiuni, uideamus diem rursus alterius infestationis appropinquare cepisse, et crebris atque assiduis ostensionibus admoneamur, ut ad certamen, quod nobis hostis indicit, armati et parati simus: plebem etiam nobis diuina dignatione commissam exhortationibus nostris preparemus, et  omnes omnino milites Christi qui arma desiderant, et prelium flagitant, intra castra Domini colligamus; necessitate cogente censuimus eis qui de Ecclesia Domini non recesserunt, sed penitentiam agere, et lamentari, ac Dominum deprecari a primo lapsus sui die non destiterunt, pacem dandam esse, et eos ad prelium quod imminet armari et instrui oportere.« Et paulo post: »At uero nunc non infirmis, sed fortibus pax necessaria est, nec morientibus, sed uiuentibus communicatio a nobis danda est, ut quos excitamus et exhortamur ad prelium, non inermes et nudos relinquamus, sed protectione corporis et sanguinis Christi muniamus: et cum ad hoc fiat Eucaristia, ut possit accipientibus esse tutela, quos  tutos esse contra aduersarium uolumus, munimento dominice saturitatis armemus. Nam quomodo docemus aut prouocamus eos in confessione nominis sanguinem suum fundere, si eis militaturis Christi sanguinem denegamus? Aut quomodo ad martyrii poculum idoneos facimus, si non eos ad bibendum prius in Ecclesia poculum Domini, iure communicationis admittimus? Siquidem  idoneus esse non potest ad martyrium, qui ab Ecclesia non armatur ad prelium: et mens deficit, quam non recepta Eucaristia erigit et accendit.«

Hec esse non abnuo preclare atque optime excogitata, et que possint Basnagii scrupulo plenissime satisfacere, aliqua tamen adiiciam Cl. uiro non obseruata que omnem ab hoc loco offensionem remouebunt.  Primo itaque obseruo, simile quid occurrere in Actis sancti Philippi episcopi Heraclensis, et martyris, in quibus Hermes eius diaconus qui una cum ipso martyrium per ignem consummauit, necem sibi certo paratam esse hac, uti narrat, reuelatione cognouit  : »Hoc me passurum, Deo ac Domino iam ante annuntiante, cognoueram reuelatione certissima. Nam cum dulci sopore deuinctus iacerem, columba mihi uisa est niueo candore perlucida, cubiculum illud ingressa, subito in medio capite consedisse: que et inde descendens in pectus, escas mihi gratissimi cibi offerens, statim cognoui quod me Dominus uocare dignatus est, et dignum habuit passione.«

Secundo obseruo, non dicere Perpetuam se fratremque suum ex sola buccelle porrectione  mox secuturam necem intellexisse. Omnia que uiderat, fratri Perpetua retulit: multo autem clariora signa uiderat future passionis; ex quibus quidni clarius intellexerint, »passionem esse futuram?« uiderat scalam auream mire magnitudinis pertingentem usque ad celum, et in lateribus scale omne genus ferramentorum infixum. Erant ibi gladii, lancee, hami, machere. uiderat sub ipsa scala draconem cubantem mire magnitudinis, qui ascendentibus insidias parabat et exterrebat, ne ascenderent. uiderat Saturum ascendentem, in caput scale peruenientem, et inde se etiam ad ascensum inuitantem. uiderat se cum primum scale gradum calcasset, caput etiam illius draconis calcantem. uiderat denique Christum in  habitu pastoris oues mulgentem, etc. Annon hec omnia signa erant secuture necis manifestissima? Cur ergo uolumus, ex sola porrectione buccelle sanctos martyres intellexisse sibi mortem imminere? Subiungit quidem, ut Possinus obseruat, post illa uerba, »et de caseo, quod mulgebat, etc.,« subiungit, inquam, Perpetua: »Et retuli statim fratri meo, et intelleximus passionem esse futuram.« At quemadmodum non id tantum retulit fratri quod ultimo loco uiderat, porrigi nempe sibi buccellam lactis, ita non ex hoc signo tantum intellexerunt »passionem esse futuram.«

 III. Alteram Perpetue uisionem in inuidiam Basnagius uocat his uerbis: »Notabilius illud, quod cap. III, § 2, Perpetua narrat.« Exiuit quidam contra Aegyptius, fedus specie, cum adiutoribus suis pugnaturus mecum. ueniunt et ad me adolescentes decori, adiutores et fauitores mei: et exspoliata sum, et facta sum masculus.« Procedit igitur cum Aegyptio ad pugnam Perpetua sexu mutato, uictorie pretium acceptura »ramum uiridem, in quo erant mala aurea. Et petiit silentium et dixit: Hic Aegyptius si hanc uicerit, occidet illam gladio; et si hunc uicerit, accipiet ramum istum. Et recessit. Et accessimus ad inuicem, et cepimus mittere pugnos. Ille mihi pedes apprehendere querebat, ego autem illi calcibus faciem cedebam.« Heccine sunt Spiritu Sancto  digna? Similiane prophetis obtulit umquam? Scilicet ea uisa sunt quibus sacrum Ielis accommodetur oraculum. Montani potius redolent officinam somnia eiusmodi, ecstasis eius simillima, qua Tertullianus probat animam esse erei coloris et forme per omnia humane.«

Tria sunt igitur, que precipue in hac Perpetue uisione Basnagium uidentur offendere. 1o Illa sexus in Perpetua mutatio; 2o uictorie pretium ramus uiridis cum malis aureis; 3o Lucta Perpetue cum Aegyptio. Ad hec singula antequam respondeam, illud generatim dicam, plurimas non modo que in sinceris martyrum Actis et sanctorum historiis, aliisque indubie fidei monumentis, sed in sacris quoque utriusque Testamenti libris recensentur, uisiones ac reuelationes  contemptui posse ac ludibrio facile exponi, si ipsa per sese symbola spectentur, et non eorum ad res diuinas et incorporeas et habitudo. Imo non in uisionibus tantum et internis reuelationibus, sed in actionibus quoque propheticis et legis ceremoniis multa sunt, que uani et superbi homines cum risu olim exceperunt, et etiamnum derident, quod eas per sese spectarunt nec ad earum mysticas rationes attenderunt. Unde factum est, ut que aliis Spiritu sancto indigna, inepta et ridicula uisa sunt, alii honori et admirationi habuerint, et summa ueneratione prosecuti sint, quod illi scilicet non ultra id quod sensibus obiectum est, animum intenderint, hi uero latentia quoque in hisce figuris mysteria sedulo inuestigauerint. Id quod etiam uidemus in hac interpretanda  Perpetue reuelatione contigisse. Quod enim modo Basnagium offendit, olim Augustini mentem mirifice delectabat  : »Delectat, inquit, piam mentem tale spectaculum contueri, quale sibi beata Perpetua de se ipsa reuelatum esse narrauit, uirum se factam certasse cum diabolo. Illo quippe certamine in uirum perfectum etiam ipsa currebat, in mensuram etatis plenitudinis Christi.« Et in alio sermone ad eamdem Perpetue uisionem alludens, similia repetit  . »Quid enim gloriosius his feminis, quas uiri mirantur facilius quam imitantur? Sed hoc illius potissimum laus est, in quem credentes, et in cuius  nomine fideli studio concurrentes, secundum interiorem hominem nec masculus nec femina inueniuntur, ut etiam in his que sunt femine corpore, uirtus mentis sexum carnis abscondat, et in membris pigeat cogitare, quod in factis non potuit apparere.«

Cur uero Basnagio displicuerit uictorie premium ramo uiridi malis aureis ornato designari, satis equidem percipere non possum. Annon enim Ioannes euangelista in martyrum manibus palmas uidit? »Et palme, inquit, in manibus eorum.« Si uictorias martyrum in palmis adumbrauit Spiritus sanctus, cur ramus uiridis eiusdem uictorie typus esse non potuit?

Non erat etiam cur Perpetue lucta cum diabolo adeo Basnagius offenderetur, ut qui Iacobi luctam cum angelo sepius legerit. Annon enim, si non ad  mysticas huius facti rationes attendamus, magis absurdum uideri poterit, hominem non in somniis, sed uigilantem, totam noctem luctari cum bono angelo, quam sanctam feminam luctari in somniis cum diabolo? Quod si non indignum fuit Spiritu sancto, lucta Iacobi cum angelo mysticum quid adumbrare, cur querit Basnagius an digna fuerit Spiritu sancto oblata Perpetue uisio, qua sibi uidebatur aduersus diabolum decertare? Cur etiam querit an similia umquam prophetis Spiritus idem sanctus obtulerit? Obtulit enim, ut uidimus. Quid enim interest, dormiendo an uigilando Iacobus et Perpetua luctati fuerint, ille cum angelo, illa cum diabolo? Ramus uiridis tanquam uictorie pretium Perpetue oblatus, simile quid etiam habet, ut uidimus in canonicis et  genuinis Spiritus sancti reuelationibus, palmas scilicet, quas in manibus martyrum Ioannes uidit. Sexus denique mutatio nichil aliud denotat, ut Augustinus obseruat, quam quod Apostolus scripsit: »In Christo Iesu, neque masculum esse neque feminam;« et non solum masculos, sed etiam feminas euadere per uirtutis exercitationem, »secundum interiorem hominem in uirum perfectum, in mensuram etatis plenitudinis Christi. An ergo indignum fuit Spiritu sancto mystica uisione significare quod mysticis uerbis Paulus expresserat? Sed annon idem Spiritus sanctus quod per Isaiam de gentium conuersione sub diuersis uariorum animalium figuris, metaphoricisque uerbis predixerat, postmodum Apostolorum principi, linteo ipsi in uisione exhibito omnis generis immundis  animalibus referto significauit? Annon sepius idem spiritus sanctus, quod per prophetas uerbis aliquando predixit, idem et propheticis actionibus adumbrauit, que primo aspectu non satis uideri possunt cum decentia fuisse grauitateque coniuncta? Ut cum Isaias nudus iubetur ambulare, Ezechiel panem comedere, aut opertum »stercore quod egreditur de homine,« aut in boum fimo confectum; et Osce sumere sibi uxorem fornicariam, et filios sibi facere fornicationum. Quid responderet Basnagius, si atheus aliquis ipsum interrogaret: Heccine sunt Spiritu sancto digna? heccine tibi uidentur satis cum grauitate decentiaque coniuncta? Quamcumque igitur rationem excogitaret ut prophetica hec gesta  mandante Spiritu sancto suscepta, ab impiorum irrisionibus tueretur, similem et nos semper et facile excogitabimus ad Perpetue uisionem ab ipsius Basnagii cauillationibus uindicandam: nisi forte maiorem in dormientis quamuis propheticis somniis, quam in uigilantium propheticis item actionibus decentiam grauitatemque requirat.

Quamquam et illud minime pretermittendum, imprudenter petere Basnagium, ut huic Perpetue uisioni aliam omnino similem in sacris libris exhibeamus. Hoc enim argumento omnes ferme in suspicionem adducere poterit sanctorum uisiones que in historiis ecclesiasticis referuntur. Non multas enim reperiet recensitis in sacris libris omnino similes. Oblatam sancto Cypriano futuri martyrii reuelationem in eius  uita Pontius diaconus refert, cui nullam omnino similem prophetis obtulit umquam Spiritus sanctus. Hanc igitur in exemplum adducam: »Eo die quo primum in exilii loco mansimus , apparuit mihi, inquit, nondum somni quiete sopito, iuuenis ultra modum enormis: qui cum me quasi ad pretorium duceret, uidebar mihi tribunali sedentis tum proconsulis admoueri. Is ut in me respexit, annotare statim cepit in tabula sententiam quam non sciebam. Nihil enim de me solita interrogatione quesierat. Sed enim iuuenis, qui a tergo eius stabat, admodum curiosus legit quidquid fuerat annotatum. Et quia inde uerbis proferre non  poterat, nutu declarante monstrauit, quid in litteris tabule illius haberetur. Manu enim expansa et complanata ad spate modum, ictum solite animaduersionis imitatus, quod uolebat intelligi, ad instar liquidi sermonis expressit. Intellexi sententiam passionis futuram. Rogare cepi et petere continuo, ut dilatio mihi uel unius diei prorogaretur, donec res meas legitima ordinatione disponerem. Et cum preces frequenter iterassem, rursus in tabula ceperat nescio quid annotare. Sensi tamen de uultus serenitate iudicis mentem quasi iusta petitione commotam. Sed et ille iuuenis, qui iamdudum de passionis indicio, gestu potius, quam sermone prodiderat; clandestino identidem nutu concessam dilationem que in crastinum petebatur, contortis post inuicem digitis  significare properauit.« Huic omnino similem frustra requiret Basnagius inter propheticas cum ueteris, tum Noui Testamenti reuelationes. Scripture loca quibus cum hec Cypriani uisio aliquam uidetur habere similitudinem notauit Pontius; sed non adeo affinia sunt ut que superius annotauimus cum ea de qua nunc agimus, Perpetue reuelatione; sic enim habet: »Quid hac reuelatione manifestius? quid hac dignatione felicius? Ante illi predicta sunt omnia, quecumque postmodum subsecuta sunt. Nihil de Dei uerbis imminutum, nichil de tam sancta promissione mutilatum. Singula denique secundum quod ostensa sunt, recognoscite. Dilationem petit crastini, cum de passionis sententia cogitaretur, postulans ut res suas  die illo quem impetrauerat ordinaret. Hic dies unus significabat annum quo ille post uisionem acturus in seculo fuerat. Nam ut manifestius dicam, eo die post exactum annum coronatus est, quo hoc illi ante annum fuerat ostensum. Diem autem Domini, etsi non annum in diuinis litteris legimus, promissioni tamen futurorum debitum illud tempus accipimus. Unde nichil interest si nunc sub diei significatione solus annus ostensus est, quia illud plenius debet esse quod maius est. Quod uero nutu potius, et non sermone explanatum est, representationi temporis seruabatur sermonis expressio. Solet enim tunc uerbis quodcumque proferri, quotiens quidquid profertur, impletur. Nam et uere nemo cognouit quare hoc ei ostensum fuisset, nisi quia post eodem die, quo id uiderat, coronatus  est. Medio nichilominus tempore imminens passio pro certo ab omnibus sciebatur: passionis tamen dies certus ab iisdem omnibus quasi ignorantibus tacebatur. Sane et in Scripturis tale aliquid inuenio. Nam Zacarias sacerdos, promisso sibi per angelum filio, quia non crediderat, obmutuit; ita ut filii nomen scripturus potius quam relaturus, metu tabulas postularet. Merito et hic, ubi Dei nuntius passionem antistitis imminentem nutu potius expressit, et fidem admonuit, et sacerdotem muniuit.« Hec habuit omnino Pontius, ut Cyprianice reuelationis fidem tueretur et dignitatem; quibus non mihi uideor pro Perpetue reuelatione minus consentanea produxisse. Aut ergo utramque pariter repudiabit, ut Spiritu sancto minime dignam; aut certe utramque  recipiet, et eumdem Spiritum auctorem habuisse fatebitur. Precipue quia quod de Cypriani reuelatione sollicite ostendit Pontius, idem et nos capite sequenti de Perpetue reuelationibus demonstrabimus; eas nimirum fuisse rebus ipsis et secutis euentibus comprobatas.

Iu. Quod etiam addit Basnagius: Montani redolere officinam Perpetue somnia, et exstasis eius esse simillima, qua Tertullianus probat animam esse »erei coloris, et forme per omnia humane,« eque poterit omnibus uisionibus accommodari in quibus aut anima, aut angelus, uel ipse Deus sub rerum corporalium figuris representantur. An reapse Perpetua credidit in humano spiritu sexus diuersitatem? An suam animam in uirilem sexum credidit fuisse  mutatam? An quam uidit Aegyptii formam, propriam demonis putauit esse figuram? An Christum uerum esse lanistam, et Angelos esse decoros adolescentes existimauit? an se iudicauit isse reuera cum gloria ad portam Sanauiuariam: quemadmodum insana illa Tertulliani muliercula, animam uere esse credidit et affirmauit »erei coloris et forme per omnia humane?« Quid ergo commune habet Perpetue uisio cum delire huiusce femine insomniis, ut horum illa simillima esse dicatur? Cum tam sine causa existimetur, credidisse Perpetuam esse reuera in anima nostra sexus diuersitatem, quam sine causa iudicaretur existimasse illam cetera, que tum uidit, res esse ipsas, non autem rerum et futurorum euentuum similitudines.  Audiendus igitur longe pre Basnagio commodior huiusce uisionis ac benignior interpres Augustinus  : »Sancta Perpetua uisa sibi est in somnis cum quodam Aegpytio in uirum conuersa luctari. Quis autem dubitet, in illa similitudine corporis animam eius fuisse, non corpus? Quod utique in suo femineo sexu manens, sopitis sensibus manebat in stratis, quando anima eius in illa uirilis corporis similitudine luctabatur.«

u. Temperare hic mihi non possum, quin ea quoque breuiter refellam, que ad celebrem illam Perpetue de fratre suo Dinocrate reuelationem Basnagius annotat. Quamquam enim ad impugnandam sanctorum martyrum orthodoxiam argumentum inde non capiat; ex eius tamen obseruationibus illibata  sinceraque Martyrum fides admodum periclitatur. Est autem eiusmodi uisio: »uideo Dinocratem exeuntem de loco tenebroso, ubi et complures erant, estuantem et sitientem ualde, sordido uultu et colore pallido, et uulnus in facie eius, quod cum moreretur habuit . . . . . Pro hoc ergo orationem feceram: et inter me et illum grande erat diadema  ita ut uterque ad inuicem accedere non possemus. Erat deinde in ipso loco ubi Dinocrates erat, piscina plena aqua, altiorem marginem habens quam erat statura pueri, et extendebat se Dinocrates quasi bibiturus. Ego dolebam, quod et piscina illa aquam habebat, et tamen propter altitudinem marginis bibiturus non esset. Et experrecta sum, et cognoui fratrem meum laborare. Sed confidebam profuturam orationem  meam labori eius, et orabam pro eo omnibus diebus quousque transiuimus in carcerem castrensem. Munere enim castrensi eramus pugnaturi, Natale tunc Gete Cesaris; et feci pro illo orationem die et nocte gemens et lacrymans, ut mihi donaretur. Die autem, quo in neruo mansimus, ostensum est mihi hoc. uideo locum illum, quem uideram tenebrosum, esse lucidum; et Dinocratem mundo corpore, bene uestitum, refrigerantem, etc. Tunc intellexi translatum eum esse de pena.

uI. Male habet hic locus protestantes, ut quo Ecclesie romane fides de purgatorio, et de uiuorum precibus pro defunctis inuictissime astruitur, adeoque non mirum, si eius auctoritatem Basnagius nugis pluribus et cauillationibus conatus est eleuare:  »De qua uisione, inquit  audiendus est Augustinus  : De fratre autem sancte Perpetue Dinocrate, nec scriptura ipsa canonica est, nec illa sic scripsit, uel quicumque illud scripsit, ut illum puerum qui septennis mortuus fuerat, sine baptismo diceret fuisse defunctum: pro quo illa imminente martyrio, creditur exaudita, uta a penis transferretur ad requiem. Nam illius etatis pueri, et mentiri, et uerum loqui, et confiteri, et negare iam possunt. Et ideo cum baptizantur, iam et symbolum reddunt, et ipsi pro se ad interrogata respondent. Quis igitur scit  utrum puer ille post baptismum persecutionis tempore a patre impio per idololatriam fuerit alienatus a Christo, propter quod in damnationem mortis ierit, nec inde nisi pro Christo moriture sororis precibus donatus exierit?« Baptismum non adeptum fuisse Dinocratem, qui septennis fato functus erat, eo liquet quod et soror eius iam nupta, iam annos duos et uiginti nata, tamen erat inter catechumenos, et pater a religione christiana foret alienus. Quo casu precibus Perpetue Dinocrates liberari non potuit. Deinde ex hac uisione purgatorius ignis extinguitur. Non in flammis, sed in loco tenebroso uersantem Dinocratem uidit Perpetua, soli pene, que damni est, non sensus subditum. Itaque Ruinartum nil iuuat uisio hec probando mortuos posse a penis quas patiuntur  per uiuorum preces liberari. Etenim ex Latinorum sententia pena sensus qui Baptismum consecuti sunt soli per uiuorum suffragia liberantur. Quod si post Baptismum Dinocrates idololatria pollutus fuit, ut innuit Augustinus, nullius sane precibus meritis penis eximi potuit. Denique tenebrosus ille locus, ubi Dinocrates includebatur, a Purgatorio prorsus diuersus communem illum carcerem sonat, in quem omnes preter martyrum animas coniici, Patribus bene multis Montanistisque creditum. Hinc scriptum Tertulliano: Tota paradisi clauis tuus sanguis est. Et ipsos patriarchas inferius detineri putauit, donec a Christo liberarentur. In eo carcere, quem Limbum recentiores dicunt, Dinocrates collocari censebatur.«

uII. Tot nugas numquam, puto, uir doctus effutiisset,  nisi catholicorum dogmata impugnandi libidine actus fuisset in preceps. Liquere imprimis putat aduersus Augustini opinionem, Dinocratem qui septennis obiit, Baptismum non fuisse adeptum, quod et sororis exemplo probat, et ex eo quod pater a religione christiana foret alienus. Ego autem liquere puto, salutaribus undis Dinocratem fuisse perfusum; quod cum tota Perpetue familia, ut ipsa perspicue testatur, Christi religionem coleret, uerosimile non sit, sollicitos eos non fuisse, ut puero periclitanti, per baptismi sacramentum, antequam decederet, subueniretur. Unde nullum est omnino argumentum quod ex sororis exemplo conficit. Fateor enim, dilatum multis olim fuisse Baptismum, nisi uite periculum immineret: at ubi in proximo discrimine uersabatur  hominis salus, quis tantam credat in familia christiana desidiam, ut nulla eos pueri in extremis agentis cura tetigerit, nullam omnino sollicitudinem gesserint, ut regenerationis lauacro in extremo saltem spiritu, uel inuito patre, perfunderetur?

Deinde ait purgatorium hac Perpetue uisione ignem extingui. Non ita uisum est Cl. Holstenio qui ad hec Perpetue uerba: »Aestuantem ualde, et sitientem,« hanc satis apposite notam adiunxit: »Apprime hec congruunt cum doctrina Ecclesie de Purgatorio, ubi estu et igne anime torquentur.« Deinde, quia non ad extinguendum modo purgatorium ignem, sed ipsum quoque Purgatorium euertendum, hec Basnagius obseruat, opere pretium erit, illius animum  in memoriam reuocare doctrine, quam sepius legisse existimo apud nobiliores theologos, et catholicarum partium acerrimos defensores: dogma fidei non esse ignene corporeo, an aliis penis, tenebris puta, merore, tristitia crucientur, quibus cum ex hac uita decedunt, aliquid superest in futura uita purgandum. Sane in concilio Florentino nulla ferme Latinos inter et Grecos de Purgatorio controuersia fuit, quamuis Greci, »Purgatorium, non ignem, sed obscurum quemdam locum ac laborum plenum esse censerent:« et dum Purgatorium admitterent,  »siue ignis, illud, siue obscuritas, siue turbo, siue id genus aliud sit,« non referre putarent. Quod etiam non admodum referre sacra ipsa synodus censuit, cum in definitione fidei, cui ecclesie utriusque antistites subscripserunt, hoc  tantum fuerit de Purgatorio decretum . . . .  »Animas penis purgatoriis post mortem purgari, et ut a penis huiusmodi releuentur, prodesse eis uiuorum suffragia, missarum scilicet sacrificia, orationes et eleemosynas, etc.« Nil ergo faceret ad huius loci uim eleuandam Basnagii obseruatio, licet nullis Dinocrates corporeis flammis arsisset: cum locus ille tenebrosus, in quo eum »estuantem ualde et sitientem« Perpetua uidit, optime congruat cum Purgatorio, quod Greci in Florentina synodo, Latinis nequaquam contradicentibus, admiserunt. Et quamuis Latinorum de corporeis Purgatorii flammis opinio, ut Bellarminus ait  , probabilissima sit, in eo tamen, ut idem Bellarminus docet  , fidei summa non uertitur: et cum Latinorum opinione Perpetue uerba, ut obseruauit Holstenius,  apprime congruunt.

Illud magis mirandum, quod Basnagius immediate subiungit: Perpetuam soli pene, que damni est, non sensus, subditum uidisse Dinocratem. Quid ergo? tenebre, sitis, estus, sordidus uultus, color pallidus, uulnus in facie, etc., ad penam, que damni est, non sensus, pertinere sibi uidentur? Pena damni a theologis definitur: priuatio diuine uisionis; an istam solum Dinocrates sustinebat? Si ita est; ergo cum postea Perpetua intellexit translatum eum fuisse de pena, diuina uisione recreatus est. Quod certe Basnagius non admittet; cum, ut notat, Montanistarum, quorum nefarie secte Perpetuam addicit, doctrina fuerit, solos ante diem iudicii solemnis in celum martyres recipi.

Illud etiam longe mirabilius, quod Ruinartum nil  hanc uisionem iuuare dicat probando »mortuos posse a penis, quas patiuntur, per uiuorum preces liberari.« Cum se Perpetua uerbis adeo disertis affirmet suis precibus impetrasse, ut de penis quibus torquebatur, Dinocrates transferretur, mirum profecto est quomodo Ruinartum nil iuuet uisio hec probando: »mortuos posse a penis, etc.« Hic iam  profecto, uel Actorum , aut martyris fides in controuersiam uocatur. Ruinartium neque de Actorum sinceritate, neque de martyris fide suspicio ulla tangebat. Basnagius autem, qui nullam de Actis questionem mouet, uideamus quibus argumentis Perpetue fidem abrogare conetur: »Ex Latinorum sententia, inquit, pena sensus qui Baptismum consecuti sunt, soli per uiuorum suffragia liberantur.« At nos, baptizatum fuisse Dinocratem, cum Augustino pro certo habemus, et pene sensus fuisse subditum, clarissime demonstrauimus. »Quod si, subiungit, post Baptismum Dinocrates idololatria pollutus fuit, ut innuit Augustinus, nullius sane precibus meritis penis eximi potuit.« At si, inquam, post Baptismum Dinocrates idololatria pollutus fuit, ut innuit Augustinus, soli  pene, que »damni est, non sensus,« subditus esse non potuit. Deinde non iam hic agitur de Perpetua, sed de Augustini opinione. Fuisse ab impio patre per idololatriam alienatum a Christo, et ad gentilium sacrilegia reuocatum, ut Augustinus innuit, illa non scripsit. Multa sunt alia peccata, ut idem Augustinus obseruat, ob que esse potuit Dinocrates purgatoriis penis addictus: mentiri potuit, irasci, ludere preter decorum, etc. Quecumque autem fuerint ex Augustini opinione, de qua modo disserere non libet, Dinocratis peccata, aut quibuscumque penis torqueretur, non dubitat sanctus doctor, quin »inde pro Christo moriture sororis precibus donatus exierit.« Adeoque non uideo, quare Ruinartum non iuuet uisio hec probando, mortuos posse a penis, quas patiuntur,  per uiuorum preces liberari.

uIII. Ait denique Basnagius, tenebrosum illum locum, ubi Dinocrates includebatur, a purgatorio prorsus diuersum, communem illum carcerem sonare, in quem omnes preter martyrum animas coniici, Patribus bene multis, Montanistisque creditum. Circa animarum, ut uocant, receptacula, non una semper eademque fuit Tertulliani sententia. In libro enim de Anima  ex Paracleti, hoc est Montani doctrina, »omnes animas penes inferos« collocat, »et illic supplicia interim, et refrigeria: Cur enim, inquit, non putes animam et puniri, et foueri in inferis interim sub exspectatione utriusque iudicii in quadam usurpatione et candida eius? Sed alibi hanc uti Marcionis opinionem scripture auctoritate confutat   »Sed Marcion aliorsum cogit, scilicet utramque mercedem creatoris, siue tormenti, siue refrigerii apud inferos, determinat eis positam, qui Legi et Prophetis obedirent: Christo uero et Dei sui celestem definit sinum et portum. Respondebimus, et hac ipsa Scriptura reuincente oculos eius, que ab inferis discernit Abrahe sinum pauperi. Aliud enim inferi, ut puto, aliud quoque Abrahe sinus. Nam et magnum, ait, intercedere regiones istas profundum, et transitum utrinque prohibere. Sed nec alleuasset diues oculos, et quidem de longinquo, nisi in superiora et de altitudinis  longinquo per immensam illam distantiam sublimitatis et profunditatis. Unde apparet sapienti cuique, qui aliquando Elysios audierit, esse aliquam localem determinationem que sinus dicta sit Abrahe, ad recipiendas animas filiorum eius etiam ex nationibus . . . . . . Eam itaque regionem sinum dico Abrahe, etsi non celestem, sublimiorem tamen inferis, interim refrigerium prebituram animabus iustorum, donec consummatio rerum resurrectionem omnium plenitudine mercedis expungat, tunc apparitura celesti promissione, etc. Salua ea promissione, cur non capiat sinum Abrahe dici, temporale aliquod animarum fidelium receptaculum, in quo iam delinietur futuri imago ac candida quedam utriusque iudicii prospiciatur?« Iuxta hanc secundam opinionem dici non potest tenebrosum  illum locum, in quo Dinocrates includebatur, communem aliquem fuisse carcerem in quem omnes preter martyrum animas coniici, Patribus bene multis Montanistisque creditum: cum sinum Abrahe ad recipiendas animas filiorum eius destinatum, regionem fuisse doceat Tertullianus, etsi non celestem, sublimiorem tamen inferis, interim refrigerium prebituram animabus iustorum. Sed iuxta primam sententiam, sicuti penes inferos et supplicia erant et refrigeria; ita penes inferos erat et Purgatorium: adeoque statui non potest locum illum tenebrosum in quo Dinocrates includebatur, a Purgatorio prorsus fuisse diuersum. Etenim Purgatorii nomine alterius uite penas intelligimus iustis post aliquod tempus in refrigerium commutandas: neque ad fidei dogma de  Purgatorio questio illa pertinet, an loco ab inferis separetur  . Cum igitur Dinocrati locus ille tenebrosus in quo ipsum estuantem ualde et sitientem Perpetua uidit, paulo post in lucidum fuerit commutatus, in quo eum sanctissima soror »mundo corpore, bene uestitum et refrigerantem« aspexit, adhuc ex ueterum quorumdam Patrum et Montanistarum sententia affirmari nullo modo potest, locum illum tenebrosum, in quo primum Dinocrates includebatur, a Purgatorio prorsus fuisse diuersum.

Si rata esset et certa Cl. Holstenii lectio; communis theologorum de receptaculis animarum sententia, egregie, ut Possinus obseruat  , hac Perpetue uisione confirmaretur. Ita enim habet: »uideo Dinocratem exeuntem de loco tenebroso, ubi et  complura erant loca tenebrosa, etc.« Docent scilicet theologi, quatuor esse sub terra locos distinctos in quibus anime mortuorum detinentur: nempe omnium infimum ubi demones et anime damnate; supra hunc, Purgatorium, ubi anime purgantur ad tempus; deinde Limbum puerorum quo detinentur anime mortuorum in solo peccato originali; postremo Limbum Patrum, nunc uacuum a tempore mortis et resurrectionis Christi, etc. Hec, subiungit Possinus, fuisse uidentur illa complura loca tenebrosa, que se uidisse laudatis uerbis sancta Perpetua testatur. At  Ruinartus habet: »Ubi et complures erant.« Quod equidem ad inclusorum multitudinem, quam ad locorum diuersitatem aptius refertur. Quamuis uaria esse sub terra animarum receptacula, neque his uerbis Perpetua neget; sed de hac sancte martyris uisione iterum capite septimo sermo redibit.



CAPUT uI. MARTYRUM NOSTRORUM uIRTUTES, ET uISIONUM FRUCTUS OSTENDUNT, DIuINO ILLOS FUISSE SPIRITU AFFLATOS, ET EORUM REuELATIONES DEO ESSE TRIBUENDAS.

    I. In ueris prophetis a falsis discernendis, eorum imprimis morum habendam esse rationem.
    II. Aliqua Actorum loca, in quibus martyrum nostrorum uirtutes graphice describuntur.
    III. Nihil esse in eorum moribus animaduertere, quod  Montani redoleat institutionem.
    Iu. Perpetuam sociosque martyres nature leges minime uiolasse, Ignatii M. exemplo demonstratur.
    u. Aliorum martyrum pro martyrii corona preces et uota.
    uI. Alios, preter Perpetuam, martyres aut bestias in se ipsos concitasse, aut instrumenta crudelitatis ad accelerandum martyrium ultro adhibuisse.
    uII. ueterum Christianorum exempla qui uel seipsos sponte obtulerunt, uel presidum seuitiam in se ultro prouocarunt, Perpetue factum excusant.
    uIII. Sanctorum Andronici et Tarachi memorabile facinus.
    IX. Perpetue et sociorum martyrum spiritus quam fuerit a Montanistarum spiritu longe diuersus ex diuersis utriusque effectibus demonstratur.
     X. Perpetue et Saturi reuelationem honesti et optimi fructus.


I. Superioribus capitibus argumenta labefactaui que Basnagius ex ipsis eorum Actis aduersus martyres conficit. Presenti et sequenti capite argumenta in medium producam, que pro sanctis martyribus ex iisdem Actis collegi, et quibus inuictissime, ut puto, eorum orthodoxia uindicatur, ut quemadmodum aduersarius et externis, ut uocant, argumentis et internis aduersus martyres militat: ita nos pro illis, postquam huiusce dissertationis capite primo externa produximus argumenta ex Ecclesie et ueterum Patrum auctoritate petita, internis postremis his duobus capitibus decertemus, que nobis ex ipsis eorum Actis luculentissima suppetunt.

 Primum esto, quod ex Perpetue sociorumque martyrum heroicis uirtutibus, patientia, pietate moderatione, caritate, fortitudine et rerum omnium humanarum contemptu sponte promicat atque efflorescit. In moribus prophetarum ad ueros a falsis discernendos, multum inesse momenti, ueteres existimarunt. Unde Apollonius ecclesiasticus ille apud Eusebiium  : »scriptor, Cataphrygarum heresim  adhuc sua etate uigentem refutare aggressus, peculiare aduersus eos uolumen condidit, tum falsas prophetias, que ab illis circumferuntur, uerbatim expendens, tum uitam moresque eorum qui heresis illius auctores fuerunt, discutiens.« Aliqua deinde ex hoc opere fragmenta profert, in quibus prauos Montani et muliercularum eius, Themisonis etiam et Alexandri mores describit, ac postea subiungit  : »Actus prophete tanquam fructus examinandi sunt. Ex fructibus quippe arbor cognoscitur.« Et post pauca  : »Si negant prophetas suos munera accepisse, hoc igitur fateantur, non esse illos prophetas, si munera accepisse conuicti sunt. Ac tum demum sexcenta eius rei documenta ac testimonia proferemus. Necesse porro est ut omnes prophete fructus atque actus probentur.  Dic mihi, tingitne capillos propheta? an stibio oculos linit? an studet ornari? prophetane tabula ludit, et tesseris? an pecuniam locat fenori? Ingenue fateantur, ac respondeant, utrum hec agere liceat, an secus? Ego uero hec apud ipsos acta esse conuincam.«

II. In his autem Perpetue, Felicitatis et sociorum martyrum actis mira ubique resplendent christianarum omnium uirtutum exempla; ita ut affirmari merito possit, quot in Montano, Maximilla, Themisone et Alexandro Apollonius uitia reprehendit, tot in sanctis hisce martyribus ac Perpetua presertim, et multo etiam plura, uirtutum omnium decora refulgere. Aliqua Actorum loca que magis ad rem faciunt, in specimen indicabo cap. I, § 2. »Cum adhuc, inquit, cum persecutoribus essemus, et me pater auertere et  deiicere pro sua affectione perseueraret, etc., dixi ei . . . . Ego aliud me dicere non possum, nisi quod sum christiana. Tunc pater motus in hoc uerbo, misit se in me ut oculos mihi erueret; sed uexauit tantum, et profectus est uictus cum argumentis diaboli. Tunc paucis diebus, quod caruissem patre, Domino gratias egi, et refrigerauit absentia illius. In ipso spatio paucorum dierum baptizati sumus; mihi autem Spiritus dictauit, nichil aliud petendum in aqua, nisi sufferentiam carnis. Post paucos dies recipimur in carcerem, et expaui, quia numquam experta eram tales tenebras . . . Ego infantem lactabam iam inedia defectum. Sollicita pro eo alloquebar matrem, et confortabam fratrem, commendabam filium. Tabescebam, ideo quod illos tabescere uideram mei beneficio. Tales  sollicitudines multis diebus passa sum, et usurpaui ut mecum infans in carcere maneret; et statim conualui, et releuata sum a labore et sollicitudine infantis: et factus est mihi carcer subito quasi pretorium,  ut ibi mallem esse quam alibi.« Quot hic uirtutes emicant! Constantia aduersus patris minas, et blanditias; constantia item aduersus humanas omnes affectiones, pietas erga parentes, materna pro filio sollicitudo, in carceris incommodis tolerandis inuicta patientia: hypocritarum more, stoica grauitate humanos affectus non dissimulat, sed christiana uirtute superat ac moderatur: Domino gratias agit, diuinam opem implorat, alienas magis angustias quam suas dolet, miro religionis in Deum et caritatis in proximum documento. Eedem uirtutes in aliis quoque locis resplendent, cap. II, § 1. »Post paucos dies rumor cucurrit, ut audiremur. Superuenit autem et de ciuitate pater meus consumptus tedio, ascendit ad me ut me deiiceret, dicens: Miserere, filia, canis meis, etc. Hec  dicebat pater pro sua pietate basians mihi manus, et se ad pedes meos iactans, et lacrymis non filiam, sed dominam me uocabat. Et ego dolebam canos patris mei, quod solus de passione mea gauisurus non esset de toto genere meo: et confortaui eum, dicens: Hoc fiet in illa catasta, quod Deus uoluerit. Scito enim nos non in nostra potestate esse constitutos, sed in Dei.« Similia et filialis erga patrem obseruantie, et christiane fortitudinis exempla habentur § 2, qui totus quamuis describendus esset, hec ex eo tamen pauca subiiciam: »Et Hilarianus procurator . . . parce, inquit, canis patris tui; parce infantie pueri. Fac sacrum pro salute Imperatorum. Et ego respondi: Non facio. Hilarianus: Christiana es? Et ego respondi: Christiana sum. Et cum staret pater ad me  deiiciendum, iussus est ab Hilariano deiici, et uirga percussus est. Et doluit mihi casus patris mei, quasi ego fuissem percussa: sic dolui pro senecta eius misera. Tunc nos uniuersos pronuntiat et damnat ad bestias, et hilares descendimus ad carcerem.« Hanc Perpetue filialem erga patrem obseruantiam his sanctus Augustinus uerbis commendat  : »Doluit illa senis parentis iniuriam; et cui non prebuit assensum, seruauit affectum. Oderat quippe in illo stultitiam, non naturam, et eius infidelitatem, non originem suam. Maiore igitur gloria tam dilectum patrem male suadentem fortiter repulit, quem uapulantem uidere sine merore non potuit. Proinde et dolor ille nichil retraxit robori fortitudinis, et aliquid addidit laudibus passionis:« Diligentibus enim Deum omnia cooperantur in bonum.  Earumdem uirtutum aliud, cap. III, § 1, occurrit exemplum: »Ut autem proximauit dies muneris, intrauit ad me pater meus consumptus tedio, et cepit barbam suam euellere, et se in terram mittere, et prosternere se in faciem, et improperare annis suis, et dicere tanta uerba que mouerent uniuersam creaturam. Ego dolebam pro infelici senecta eius.« Hic iterum audiendus sanctus Augustinus  : »Per caritatem multi mortui sunt seculo, ut uiuerent Deo. Hac caritate accensi martyres, non simulati, non uana gloria uentilati, non tales, de quibus dictum est: Si tradidero  corpus meum ut ardeam, etc.; sed tales quos uere Christi et ueritatis caritas perduceret ad passionem: quid eis fecerunt persecutiones seuientium? Maiorem uiolentiam habuerunt oculi flentium suorum, quam persecutiones insectantium. Quam multos enim tenebant filii, ne paterentur? Quam multorum genibus prouoluebantur uxores, ne uidue relinquerentur? Quam multos parentes filii prohibebant mori, sicut nouimus et legitur in passione BEATAE PERPETUAE? Facta sunt ista. Sed lacryme quantelibet, et quantolibet impetu fluerent, quando ardorem caritatis extinguerent?« cap. u, § 2, plura nobis confertim exhibentur mutue caritatis spei et magnanimitatis exempla: »Circa Felicitatem uero , cum octo iam mensium suum  uentrem haberet , instante spectaculi die, in magno erat luctu, ne propter uentrem differretur; quia non licet pregnantes pene representari, et ne inter aliquos postea sceleratos, sanctum et innocentem sanguinem funderet. Sed et commartyres eius grauiter contristabantur, ne tam bonam sociam, quasi comitem solam in uia eiusdem spei relinquerent. Coniuncto itaque unito gemitu, ad Dominum orationem fuderunt ante tertium diem muneris. Statim post orationem dolores eam inuaserunt. Et cum pro naturali difficultate octaui mensis, in partu laborans, doleret, ait illi quidam ex ministris cataractariorum: Que sic modo doles, quid facies obiecta bestiis quas contempsisti, cum sacrificare noluisti? Et illa respondit: Modo ego patior  quod patior; illic autem alius erit in me qui patietur pro me, quia et ego pro illo passura sum. Ita enixa est puellam, quam sibi quedam soror in filiam educauit.« Nihilo inferiora sunt, neque minori admiratione digna que describuntur § 3 et 4 Perpetue et Saturi infracti excelsique animi documenta. Sed non est omittendus cap. uI, § 1, ut ex uniuersarum uirtutum connexione et uarietate contextus: »Illuxit dies uictorie illorum, et processerunt de carcere in amphitheatrum, quasi in celum, hilares, uultu decori, si forte gaudio pauentes, non timore; sequebatur Perpetua placido uultu, et pedum incessu, ut matrona Christi Dei dilecta, uigorem oculorum suorum deiiciens ab omnium conspectu. Item Felicitas saluam se peperisse gaudens, ut ad bestias pugnaret, a sanguine,  ab obstetrice ad retiarum, lotura post partum baptismo secundo. Et cum delati essent in portam, et cogerentur habitum induere, uiri quidem sacerdotum Saturni, femine uero sacratarum Cereri: generosa illa in finem usque constanti repugnauit. Dicebant enim: Ideo ad hoc sponte peruenimus, ne libertas nostra abduceretur. Deo animas nostras addiximus, ne tale aliquid faceremus; hoc uobiscum pacti sumus. Agnouit iniustitia iustitiam: concessit tribunus, ut quomodo erant, simpliciter inducerentur. Perpetua psallebat, caput iam Aegyptii calcans. Reuocatus, et Saturninus et Saturus, populo spectanti comminabantur de hoc. Ut sub conspectu Hilariani peruenerunt,  gestu et nutu ceperunt Hilariano dicere: Tu nos, inquiunt, te autem Deus iudicabit. Ad hoc populus exasperatus, flagellis eos uexari pro ordine uenatorum postulauit. Et utique illi gratulati sunt, quod aliquid et de dominicis passionibus essent consecuti.« uidendus et cap. uI, § 3, uti preter inuictam animi fortitudinem, qua se ferocissima uacce sancte mulieres obtulerunt, suscipienda uenit et Perpetue modestia: »Iactata« enim a ferocissima bestia »concidit in lumbos, et ut conspexit tunicam a latere discissam, ad uelamentum femorum adduxit, pudoris potius memor quam doloris.«

III. Nihil in his martyrum gestis animaduertere est ex Montani schola et institutione profectum; nichil scilicet superstitiosum, nichil incompositum, nichil tumultuosum, nichil turbidum, nichil denique inordinatum  que sunt, ut ex Asterio Urbano, Apollonio, Miltiade, Serapione, Aelio Publio, et aliis Patribus constat  , montanistici spiritus characteres: sed in omnibus contra mira modestia, compositio, prudentia, pietas, religio, caritas, fortitudo, fides sapientiaque refulgent; ut non sit aliud sanctarum mulierum martyrium, quod illustriora uirtutum omnium decora comitentur. Fieri autem minime potuisse uidetur, ut mulier insania et furore percita, et demoniaco spiritu acta, cuiusmodi erant Montanistarum pseudo-prophetisse, ita sibi in omnibus cauerit, ita se gesserit, ut nichil in eius uerbis procax, nichil arrogans, nichil in motibus inuerecundum, nichil actibus irreligiosum uel seuerissimus censor possit animaduertere. Quamdam equidem Montaniste morum externam grauitatem pre se  ferebant, sese discipline seueritate iactabant, abstinentia, pudicitia et persecutionum tolerantia se plurimum efferebant: sed qui se grauiora instituta euangelicis institutionibus adiecisse, uerbis insolentissimis predicabant, moribus postea legis euangelice sanctitatem minime referebant, sed ab ea quam longissime aberant. Perpetua uero sociique martyres euangelium moribus referunt, atque exactissime exprimunt. Est et aliud in horum martyrum, et presertim Perpetue, uirtutibus obseruatione dignum, quo a fucatis hypocritarum pseudo-prophetarumque uirtutibus discerni facile possunt, quod se natiua quadam simplicitate tuentur, et quam in eis diuine cuiusdam sapientie et excelsi animi ac bene rebus humanis exempti indicia clara cernuntur; tam natiuo quodam candore placent,  et nichil in eis fucatum, nichil per simulationem gestum, aut per hypocrisim deprehenditur que quidem simplicitas et candidi pectoris decus in ipsis quoque Perpetue uerbis et scribendi charactere resplendent, quo suos, ut supra est obseruatum, humanos affectus non dissimulat, se supra alios non effert, res suas minime exaggerat, ad Deum omnia refert, in fide, in spe diuine misericordie, in sinu Prouidentie et placidissime conquiescit, et casus omnes contemnit, et nichil timet, et omnia sperat, et nichil non audet. Hi profecto uirtutum flores inter heresum dumeta non germinant; hos fructus arbor mala non facit. Potest quidem fieri, ut et nequam spiritus exteriorem quamdam  sanctitatis umbram affectet, ut hos gestiat uirtutis actus imitari; sed esse non potest ut absolutam undequaque et omni ex parte sinceram christiane perfectionis imaginem representet; non adeo sibi cauere potest hypocrisis, ut non aliquid excidat quo se prodat: falsis enim uirtutibus aliquid uitii facile intermiscetur, et spiritus ille superbie tum maxime agnoscitur, cum animi demissionem simulat, et se in exteriorem quamdam modestie speciem componit. Sed quid habet Basnagius, in his que ad mores pertinent, quod in Perpetua eiusque sociis reprehendat? Nihil omnino; et affirmari utique potest quod, sicuti nulla est euangelice discipline hac similior imago, ita nulla ab heretica institutione magis abludit. Perpetua et Maximilla inuicem conferantur; tam discrepabunt  earum mores, quam a uirtute uitium, a luce tenebre amplo discrimine separantur. Fieri ergo non potest, ut eodem furoris et insanie spiritu agerentur. Sane si tam illustre martyrium tot uirtutum parergis decoratum, inter hereticos perfectum est aut perfici potest uel perit omnino, aut admodum infirmatur christiane religionis argumentum, quod et sane efficacissimum ex constantia et uirtute martyrum proficiscitur. Non enim Christianorum martyrium adeo commendat mors pro fide suscepta, cum alii multi ex omnibus sectis pro suis superstitionibus ultro se neci tradiderint, quam ceterarum uirtutum apparatus quo suum agonem catholici martyris decorarunt: fides scilicet, spes, caritas, religio, pietas, modestia, excelsi animi robur inuictum, que mirum in modum, ut ostendimus,  in Perpetua sociisque martyribus refulserunt.

Iu. Sed ut nichil eorum negligam, aut sine refutatione dimittam, ex quibus morosus aliquis cauillator, uel impudens sycophanta sanctis martyribus conflare posset inuidiam; duo in examen adducam Actorum loca in quibus nature leges uiolari uidentur, quibus suam unusquisque uitam conseruare iubetur, et mortem cum nobis, tum aliis optare aut alios in interitum nostrum urgere prohibemur. In has autem nature leges martyres nostri peccasse uidentur, tum cap. u, § 2, ubi communibus uotis orarunt, ut immaturum partum, »instante iam spectaculi die,« Felicitas ederet, »ne propter uentrem differretur, quia non licet pregnantes pene representari.« Tum grauius cap. uI, § ult., ubi Perpetua necis instrumenta ad accelerandum  martyrium ipsa suis manibus aptauit: »Perpetua autem, ut aliquid doloris gustaret, inter costas puncta exululauit, et errantem dexteram tirunculi gladiatoris ipsa in iugulum suum posuit.« Hec in Perpetua sociisque martyribus reprehendi posse, nemo mirabitur, qui animum aduerterit ad ea, que ob similem omnino caussam in martyrem Ignatium Dalleus effudit. Quod enim sanctissimus martyr Romanos per litteras monuerit, ne optatum martyrium suis ad Deum precibus, aut officiis retardarent, et bestias etiam repugnantes se in suum interitum adacturum esse significauerit, uiolate a Dalleo pietatis et modestie reus agitur. Sed ut melius intelligatur quam bene sibi inuicem in eiusmodi uotis Ignatius et Perpetua  sociique martyres concinant, ipsa hic Ignatii uerba subiiciam  : »Obsecro uos, ne intempestiuam mihi beneuolentiam exhibeatis. Sinite me ferarum cibum esse, per quas Deum consequi licet. Frumentum sum Dei, et per ferarum dentes molor, ut purus panis Christi inueniar. Feris potius blandimini, ut mihi sepulcrum fiant, nichilque mei corporis relinquant, ne postquam obdormiero, grauis alicui fiam . . . . . . . Christo pro me supplicate, ut per hec instrumenta hostia inueniar.« Quod pro se fieri a Romanis optabat Ignatius, id officii erga Felicitatem nostri martyres prestiterunt. uolebat ille a Romanis coniunctas ad Deum preces effundi, quo bestiarum dentibus moleretur, et per hec instrumenta Christi efficeretur hostia; id uero Felicitatis sociis  in uotis erat, et ut fetum immaturo tempore emitteret, fusis ad Deum precibus postulabant, ne martyrium eius differretur, sed una cum aliis bestiis obiiceretur. Pergit Ignatius et non solum ardens martyrii desiderium ostendit, sed bestias, inuitas etiam et repugnantes, se ait suam ipsius necem prouocaturum  : »Utinam fruar bestiis mihi preparatis, quas et opto mihi promptas inueniri, quibus et blandiar, ut cito me deuorent, non ut quosdam uerite non tetigegerunt. Si autem ille repugnantes noluerint, ego ui impellam.« Nihil refert ad gladiatoris dexteram in suum quisquam iugulum ponat, quod Perpetua fecit, an feras ad se deuorandum impellat, quod se facturum scribebat Ignatius. Unde utrumque, aut iisdem reprehensionibus patet, aut iisdem est laudibus prosequendum.  Interim autem quemadmodum Pearsonius Ignatii uota ut sancto martyre non indigna, nostrorum martyrum exemplo demonstrat: ita nos eorumdem martyrum pro Felicitate preces Ignatii exemplo tuebimur: cur enim plebeios martyres, ut Pontii Diaconi uerbis utar, et a Baptismo recentes inde arguemus, unde sapientissimum episcopum, et Apostolorum discipulum honori et admirationi habemus?

u. uerum quoniam ex Protestantium grege non pauci, et in his etiam Basnagius, Ignatii epistolas ut pseudepigraphum et adulterinum opus reiiciunt, et inter cetera que in eis ut ab Ignatii uirtutibus aliena notant, ardens illud martyrii uotum sugillant, aliis exemplis et epistolicum Ignatium, et nostros martyres cum Pearsonio tuebor. Celerinus confessor ad  Lucianum confessorem epistola inter Cyprianicas 21. »Hec cum tibi scriberem, domine frater, gaudens et tristis eram: gaudens, ex eo quod audierim te pro Domini nostri Iesu Christi saluatoris nostri tentum,  et illius nomen penes magistratus huius mundi confessum, etc.« Et infra: »Sic coronet te, cuius nomen confessus es . . . . . . Pete, ut sim dignus coronari cum numero uestro.« Et rursum: »O te felicem! suscipere uota tua, que semper desiderasti, uel in terra dormiens optasti pro nomine illius in carcerem mitti, quod nunc tibi contingit, sicut scriptum est: Det tibi Dominus secundum cor tuum.« Hec Celerinus, a moderatione presertim, humilitate, timore, cautione et uerecundia sancto Cypriano  commendatus. Ita etiam Lugdunenses martyres christiane religionis precipuum decus, fide et sapientia non minus quam inuicta animi fortitudine insignes, profusis lacrymis, ut est apud Eusebium  , »obsecrabant fratres, ut continue ad Deum preces fierent,  quo tandem ipsi perficerentur.« De sancto Cypriano Pontius eius diaconus: »Conueniebant interim plures egregii et clarissimi ordinis, sed et seculi nobilitate generosi, qui propter amicitiam secessum subinde suaderent; et ne parum esset nuda suadela, etiam loca, in que secederet, offerebant. Ille uero iam mundum suspensa ad celum mente neglexerat, nec suadelis blandientibus annuebat. Fecisset fortasse tunc etiam, quod a pluribus et fidelibus petebatur, si et diuino imperio iuberetur.« Nam ut ipse Pontius docet, in priore secessu, »Domino latebram tunc iubente paruit.« Populus autem fidelis, sancto Cypriano ad supplicium ducto, tantum aberant ab orando Deum, ut illi parceretur, aut quouis modo martyrium impediendo, ut simul cum illo potius mori cuperent:  »Quamuis enim non potuerit euenire, quod optabant uota communia, ut consortio paris glorie simul plebs tota pateretur; quicumque sub Christi spectantis oculis, et sub auribus sacerdotis ex animo pati uoluit, per idoneum uoti sui testem legationis quodammodo litteras ad Deum misit.« Sanctus Hieronymus, de uita Pauli Eremite: »Sub Decio et ualeriano persecutoribus, quo tempore Cornelius Rome, et Cyprianus Carthagine felici cruore damnati sunt, multas apud Aegyptum et Thebaida ecclesias tempestas seua populata est. uoti tunc Christianis erat pro Christi nomine gladio percuti. uerum hostis callidus, tarda ad mortem supplicia conquirens, animas cupiebat iugulare, non corpora; et, ut ipse qui ab eo passus est Cyprianus ait: uolentibus mori, non  permittebatur occidi.« Notum est et illud sancti Polycarpi martyris ad proconsulem, nunc bestias, nunc flammas illi minitantem: . »Quid autem moras trahis? Affer quod uis. ; »Hec et plura alia cum diceret, fiducia et letitia impletus est,« ut uetustissima eius Acta testantur. Plura autem illa, que fortitudine et exultatione plenus pronuntiauit, qualia, amabo, fuere, si non Ignatianis, si non Perpetue, Felicitatis et sociorum martyrum  uotis similia? Si non illi uoci consona, quam e celo audiuit, , , , »fortis esto, et uiriliter age, Polycarpe.« Notissima est etiam illa Romani Cesareensis Diaconi uox Antiochie audita, Ubinam mihi ignis? His que in Ignatii defensionem Pearsonius affert exemplis, aliud adiiciam precedentibus non minus insigne ex Actis sinceris sanctorum Montani, Lucii, etc. Damnatis ceteris, Flauianus in carcerem reuocatus est, et martyrium eius dilatum: id ipse non minus quam eius socii egre tulerunt; unde Montanus, cum, ut est in Actis, »iam carnifex immineret et gladius super ceruicem eius libratus penderet, expansis ad celum manibus, uoce clara, ita ut non tantum ad aures plebis, sed et gentiles quoque ipsos sonus uoce  feriret, orauit rogans et deprecans, ut Flauianus qui per suffragium populi de comitatu eorum remanserat, sequeretur die tertia.« Non alia erant matris ipsius Flauiani affectus et uota, de qua in Actis subiungitur: »Herebat lateri eius incomparabilis mater, que preter fidem, qua ad patriarchas pertinebat, in hoc etiam se Abrahe filiam comprobauit, quod filium suum et optabat occidi, et quod interim remansisset, contristabatur intimo dolore.« Ipse autem Flauianus his afflictam matrem uerbis consolabatur: »Scis mater merito carissima, ut semper tentauerim si confiteri contigisset, martyrio meo frui, et frequenter catenatus uideri, et sepe differri? Si ergo contigit quod optaui, gloriandum est potius quam dolendum.« Hec erant martyrum uota que si in crimen  uocentur, innumeri erunt martyres quibus martyrii corona detrahenda erit.

uI. Maior ex altero capite Perpetue conflari posset inuidia; sed illa etiam, ut dixi, Ignatii exemplo depellitur. Non enim aliud Perpetua fecit, quam quod se facturum scribit Ignatius. Sed quoniam de illius actis et epistolis controuersia mouetur, alia exempla non desunt que plena manu in suas epistolarum Ignatii uindicias Pearsonius congessit. In Smyrnensis Ecclesie uetutissima epistola representatur Germanicus, quasi nobilis et insignis bestiarius, . Quid autem iudicio antiquissime Ecclesie , insigne aut nobile, in eius martyrio breuiter descripto inuenitur? Hoc unum unde Perpetua uiolate nature legis argui forsitan posset  : »Nam  cum proconsul flectere eum uellet, diceretque ut suam ipse etatem miseraretur; ille bestiam ultro ad se attraxit, eique uim intulit.« Hoc enim fecisse narratur, ut martyrium acceleraret: »Cupiens uelocius ex iniusta et iniqua eorum hominum uita effugere. Inde autem factum est, ut uniuersa multitudo fortitudinem pii ac religiosi generis Christianorum admirata, etc.« Ille igitur Germanicus, quem  ut insignem et nobilem imprimis martyrem proposuit antiqua et celebris Ecclesia Smyrnensis, cuius ob insigne facinus Ethnici ipsi nobilitatem et generositatem christiane gentis admirati sunt, id erga bestias fecit, quod cum gladiatore Perpetua: ille uidelicet, martyrio flagrans, »bestiam ultro ad se attraxit;« hec autem eodem ardens desiderio, »tirunculi gladiatoris dexteram in suum ipsa iugulum posuerit.« Dionysius Alexandrie episcopus Apolloniam uirginem magnopere laudat, quod cum ipsi uerberatis maxillis cuncti dentes excussi, flammeque admote essent  , »celeriter in ignem insiliit, et conflagrauit.« Sanctus Hilarius, Enarratione in Psalmum LXu: »Alii enim in uinculis carcerum gloriantur, alii cesi in uerberibus gratulantur, alii potestati  irreligiosorum desecanda felicium capitum colla submittunt; plures in exstructos rogos currunt, et trepidantibus pene ministris ignem saltu deuote festinationis insiliunt.« Hunc in martyribus patiendi ardorem optime describit sanctus Chrysostomus oratione in Romanum, diabolum ita loquentem introducens  : »Prunas substraui, hi autem tamquam ad rosas currebant; ignem accendi, illi autem tanquam in fontes aquarum frigidarum seipsos proiiciebant . . . Et tamquam in sacra pompa choreas agentes, et in uiridi prato ludentes, ita tormenta quisque arripuit, non tanquam penas, sed uelut uernos flores accipientes, et coronati et proprie alacritatis excessu tormenta mea preripiebant.«

uII. Neque mirum est, aliquos bestias iam paratas  ad suam ipsorum necem prouocasse, aut crudelitatis instrumenta in procinctu posita ad accelerandum martyrium ultro adhibuisse; cum certissime constet id quod multo maius est quam plurimos mortem pro Christi nomine appetiuisse, cum in hostium potestate non essent, seipsos indicasse hostesque ipsos ad supplicium infligendum prouocasse. De Christianis sui temporis Lucianus in Peregrino  : »Miseri homines, a seipsis persuasi fore se integre immortales semperque uicturos, mortem contemnunt, multique ultro se ipsos dedunt.« Iustinus Martyr fatetur, christianum se factum esse quod ei nemo malus uideretur  »mortem optare; nedum ut quisquam se ipsum necandum ultro proderet ac deferret,« quod Christiani tunc temporis fecerunt. Tertullianus ad  Scapulam, cap. 1: »Cum omni seuitia uestra concertamus, etiam ultro erumpentes, magisque damnati,  quam absoluti gaudemus.« Et cap. 4: »uide tantum, ne hoc ipso, quod talia sustinemus, ad hoc solum uideamus erumpere, ut hoc ipsum probemus, nos hec non timere, sed ultro uocare. Arius Antoninus in Asia cum persequeretur instanter, omnes illius ciuitatis Christiani ante tribunalia se, manu facta, obtulerunt, cum ille, paucis duci iussis, reliquis ait: , , . Hoc si placuerit et hic fieri, quid facies de tantis millibus hominum, tot uiris et feminis omnis sexus, omnis etatis, omnis dignitatis, offerentibus se tibi?« De nona persecutione Sulpicius: »Certatim gloriosa in certamina ruebatur, multoque auidius tum martyria gloriosis mortibus querebantur, quam nunc episcopatus pronis ambitionibus appetuntur.«  Idem, epist. XI de B. Martino: »Quid si ei Neronianis, Decianisque temporibus in illa que tunc exstitit, dimicare congressione licuisset, testor Deum celi atque terre, sponte equuleum ascendisset, ultro se ignibus intulisset. . . . Si uero gentium doctoris exemplo gladio deputatus inter alias, ut sepe prouenit, uictimas duceretur, primus omnium carnifice compulso, palmam sanguinis occupasset.« Sanctus Ioannes Chrysostomus obseruat sub imperio Iuliani  omnem etatem et utrumque sexum ad mortem pro uera religione subeundam exilientem.« Hanc rationem reddit, cur Iulianus Apostata apertam contra Christianos persecutionem moliri noluerit  . »Nouit enim, aperte nouit, quod si hoc auderet ille, omnes pro Christo animas suas  prodidissent: Omnes enim, inquit, ut ad fauum apes, ad martyrium conuolabant.«

Neque uero tantum fortia locuti sunt antique Ecclesie Christiani, sed et fecere et passi sunt. Celebre imprimis fuit nomen Phoce martyris, qui cum lictores forte hospitio accepisset, qui narrabant missos se ad interficiendum Phocam, promisit die crastino se illis Phocam ostensurum, et loco ad sepulturam prius preparato, adstans, eis dixit: »Ego ille Phocas.« Illi cum iam hesitarent, animos eis, ut ipsum interficerent, exhortatione addebat  : »Dixit, persuasit, passus est, ac capite truncatus, grata Deo hostia oblatus est;« ut loquitur Asterius Amasenus Epiphanio synchorus. Sub ualeriani persecutione  Priscus, Malchus et Alexander, seipsos inuicem insimulabant tamquam ignauos et desides, quod occasione oblata adhuc cessassent, , »nec martyrii coronam preripuissent.« Quare iudicem adorti, ad bestias condemnati, , »diuino martyrio coronati sunt,« ut narrat Eusebius  lib. uII, cap. 12. Romanus Cesareensis diaconus uidens multos sacrificantes, , »zelo diuini cultus ipsum incitante, propius accessit,« et contenta uoce inclamans eos obiurgauit, iudici uim fecit, et ob audaciam comprehensus  »generoso, si quis alius, martyrio decoratus est.« Quin etiam Appianus, feruente persecutione, clam omnibus in eadem domo degentibus, et militum etiam cohorte, Urbani presidis dextra apprehensa, sacrificium omittere cegit et grauissimis tormentis sese dedens, passus est. Id autem Eusebius, illi familiaris, eum fecisse iudicauit  , »diuina uirtute ad hoc ipsum impellente, ac tantum non per hoc facinus inclamante, etc.« qui et Aedesium idem quod a fratre factum est, facere conatum, eodem modo  passum narrat. Longum esset omnes recensere, quos Eusebius aliique, se ultro et de industria martyrio obtulisse commemorant. Hec Pearsonius pro Ignatio, que in nostros martyres quam bene conueniant nemo non uidet.

uIII. Sed tot ab ipso commemoratis adiungendum omnino existimo insigne illud et audax Andronici, et Tarachi facinus, quorum alter ursum, alter leenam diuina uirtute mansuefactos, ad se deuorandum, ut in eorum actis legitur, incitarunt  . »Dimiserunt ursum pessimum, quem dicebant ipsa die tres homines occidisse. Et appropinquauit ad corpora sanctorum, et nullum corpus contaminauit. Et cum transisset, uenit ad sanctum Andronicum, et sedens lingebat uulnera eius; sanctus uero Andronicus  posuit caput suum super ursum, et instigabat eum ut irasceretur, et celerius redderet spiritum. Ursus autem quasi mansuetus subito factus est.« Et paulo post: »Et cum exisset  uidit corpora sanctorum proiecta, et uenit ad beatum Tarachum, deposuit se ante pedes eius, quasi eum adorans. Sanctus autem Tarachus trahebat manu eam ad se ut irasceretur bestia, et celerius consummaretur. Leena autem sicut ouis, etc.« Preter naturalem legem qua nobis mortem, aut accersere, aut accelerare uetamur, accedere etiam uidebatur manifestum diuine uoluntatis indicium, que immanissimas bestias, ne sanctos lederent, mansuefaciebat. At sancti martyres nichil horum cogitantes, et sola martyrii  cupiditate flagrantes, in mortem  precipites ferebantur; ad quam eos diuino Spiritu intus inspirante, anhelasse, uel ex miraculo constat. Cum enim nemini liceat in suam perniciem nisi Deo iubente, grassari; temerarium et audax facinus numquam Deus miraculis comprobasset, nisi fuisset eius auctoritate susceptum. Eodem Spiritu et illos actos fuisse, qui se ipsos ultro tyrannis obtulerunt, uel, maiori quam debuissent libertate utentes, ad seuiendum magis magisque inflammarunt, et eorum postea memoriam inter sanctos martyres semper coluit Ecclesia, pro certo tenendum est, nisi innumeros martyres e sacris fastis expungere, nostro arbitratu uelimus. In horum numero martyrum iam inde ab initio, et non interrupta postmodum  tot seculorum serie Perpetua locum habuit. Unde quod iugulum gladiatori prestiterit, et errantem gladium sibi attemperarit, uitio illi dandum non est, sed ad diuinum, quo intus agebatur, Spiritum preclarum facinus referendum. Aliquo enim spiritu actam fuisse Perpetuam, sine controuersia est. Queritur tantum, bonone an malo spiritu duceretur. Sed cum in eius actibus nichil animaduersione dignum occurrat, sed omnia potius cum sapientia, et cum uirtute gesta; quin inhabitantem in suo pectore Spiritum sanctum habuerit uisionum suarum ac reuelationum auctorem, eoque propterea intus impellente, ad martyrium properasse, dubitandum non esse uidetur.

IX. Sed ut omnis hac de re ambigendi de medio  ratio tollatur, non solum generatim, quod hactenus fecimus, Perpetue sociorumque martyrum uirtutes inspici uolo, sed ad eas presertim animum aduertere, que inhabitantis in ea spiritus et uisionum ac reuelationum eius fructus exstiterunt. Si enim ex fructibus qualis sit arbor agnoscitur, ex fructibus utique qualis in Perpetua fuerit spiritus, deprehendemus. Huius spiritus magisterio cum baptizaretur, edocta didicit, nichil aliud christiano expetendum quam patientiam tolerantiamque passionum: »In ipso spatio paucorum dierum baptizati sumus; mihi autem Spiritus dictauit, nichil aliud petendum in aqua, nisi sufferentiam carnis.« Quodnam isto certius boni ac diuini Spiritus argumentum? Non id certe suus, fortassis etiam cum baptizaretur, Montanum spiritus  docuit, ut quem a baptismo recentem impotenti ambitione, et immoderata primi loci cupiditate estuasse, narrat Asterius  : »uicus quidam esse dicitur in Mysia contermina Phrygie, nomine Ardaba: In quo aiunt Montanum quemdam ex iis qui fidelium numero recens adscripti fuerant, immodica primi loci cupiditate captum primum sub Grato Asie proconsule,  aditum in se aduersario spiritui prebuisse et demone repletum subiti quodam furore ac mentis excessu concuti cepisse, et noua quedam atque inaudita proloqui, etc.« Ait quidem de suo Paracleto Tertullianus  : exhortatorem ipsum fuisse »omnium tolerantiarum;« sed nos hic non uerborum folia querimus, sed operum fructus. Que in montanistis quantum inter se inuicem discreparent, uel ex hoc Tertulliani loco cum alio Apollonii collato manifestissime liquet. Sic enim Tertullianus: »Et ideo Paracletus necessarius deductor omnium ueritatum, exhortator omnium tolerantiarum: quem qui receperunt, neque fugere persecutionem neque redimere nouerunt, habentes ipsum, qui pro nobis erit, sicut locuturus in interrogatione ita iuuaturus in passione.«  Quid uero de primariis Montani discipulis et illius secte, ut se iactabant, martyribus, Themisone et Alexandro Apollonius? Annon his omnino contraria apud Eusebium memorie prodidit? Et paulo post, inquit Eusebius  , de quodam ex eorum numero qui confessores apud ipsos habentur, hec dicit: »Preterea Themison speciosa auaritia obuelatus, qui confessionis signum non pertulit, sed magna pecunie ui erogata uincula abiecit: cum ob eam caussam modestius deinceps ac submissius agere deberet, tamquam martyr sese efferens, etc. . . . . . . Quod uero ad Alexandrum pertinet, ut ueritas omnibus nosse cupientibus innotescat, iudicatus est ab Aemilio Frontino Asie proconsule, non ob nomen Christi, sed ob ea que perpetrauerat latrocinia, cum iam  desertor fidei esset. Deinde uero ementitus nomen Christi, dimissus est, cum urbis illius fideles fefellisset. Ecclesia uero eius loci, unde erat oriundus, ipsum non recepit, eo quod latrocinia exerceret. Si qui uero totum illius negotium scire desiderant, presto est publicum Asie tabularium.« Hi sunt montanistice secte martyres et confessores; hi sunt quibus Paracletus suum afflauerat spiritum, quos Tertullianus buccis inflatis predicat, neque persecutionem fugere nouisse, neque redimere. Ab hac etiam passionum tolerantia prophetissis suis suggerenda Prisce  et Maximille spiritus quam longissime aberat, de quibus idem audiendus Apollonius qui, ut est apud Eusebium  , de Montani  prophetissis loquitur in hunc modum: »Ostendimus igitur, inquit, has principes prophetissas, simul ac Spiritu implete sunt, uiros suos dimisisse. Quantopere ergo mentiebantur, qui Priscam uirginem uocabant!« Deinde subiungit hec uerba: »Non tibi uidetur Scriptura uniuersa prohibere, ne propheta munera, et pecunias accipiat? Cum igitur uideam prophetissam aurum et argentum, uestesque pretiosas accepisse, quomodo eam non repudiabo?« Hi reapse erant montanistici Spiritus fructus, non quos Tertullianus ambitiosis inflatisque uerbis mentitur.

X. Sed est ad Perpetuam sociosque martyres redeundum. Eius uisionis qua sibi mortem imminere Perpetua et Saturus intellexerunt, et de qua Basnagius  tantopere cauillatur, fructus exstitit martyrii candidatis, quo expeditiores ad Deum pergant, adeo necessarium, rerum omnium humanarum fastidium: »Intelleximus, inquit, passionem esse futuram, et cepimus nullam iam spem in seculo habere.« Ex altera uisione qua Dinocratem in penis uidit, id boni profluxit, quod mira in Deum fiducia predita, tamdiu Perpetua celum uotis et lacrymis fatigauit, quamdiu fratrem penis eximere, et in requiem transferre promeruit: »Confidebam profuturam orationem meam labori eius, et orabam pro eo omnibus diebus, quousque transiuimus in carcerem castrensem . . . . . . . . . et feci pro illo orationem die et nocte, gemens et lacrymans ut mihi donaretur.« Suam Saturus quoque uisionem uidit, et propria manu litteris  consignauit, que pariter sine fructu non exstitit, et diuini Spiritus testimoniis. Per eam Optatum inter et Aspasium gratia componitur. Monetur Optatus ut plebem corrigat, eiusque mores componat. Saturus expergiscitur, et de futura passione gaudet. Quo tempore a ferocissima uacca Perpetua in amphitheatro uexata est, in exstasi fuit: expergefacta pudoris potius meminit quam doloris, et pro socia magis quam pro se ipsa sollicita, »elisam Felicitatem cum uidisset, accessit et manum ei tradidit, et subleuauit illam.« His denique uerbis quibus nulla magis fortissimam martyrem sanctissimamque decebant, fratrem allocuta est: »In fide state, et inuicem omnes diligite; et passionibus nostris ne scandalizemini.« Si, uti sepius dictum est, ut ex fructibus naturam arboris, ita  ex uisionum et reuelationum fructu quo propheta fuerit Spiritu afflatus, agnoscere ac diiudicare debemus: quis amplius dubitabit, Spiritu Sancto plenam fuisse Perpetuam; eumque diuinum Spiritum caussam illi uberemque fontem exstitisse celestium reuelationum? Malignus enim spiritus non has illi uisiones immisisset, ex quibus ad martyrii tolerantiam, ad seculi contemptum, et ad omnium christianarum uirtutum actus inflammata plurimum est; ex quibus fidei, spei, caritatis, religionis, modestie, patientie seges amplissima germinauit,  ex quibus nichil non sanctum profluxit, nichil denique quod cum Ecclesie utilitate coniunctum omnino non esset. »Numquid colligunt de spinis uuas, aut de tribulis ficus? Sic omnis arbor bona bonos fructus facit; mala autem arbor malos fructus facit. Non potest arbor bona malos fructus facere: neque arbor mala bonos fructus facere« 



CAPUT uII. PERPETUAM SOCIOSQUE MARTYRES PROPHETICO FUISSE SPIRITU AFFLATOS, EX uATICINIORUM EuENTIS, ET MIRACULIS DEMONSTRATUR. EORUM DOCTRINAM, ET CONuERSATIONEM FUISSE A MONTANISTARUM DOGMATIS ET INSTITUTIS PERQUAM ALIENAS.

     I. Perpetue reuelationibus euentus in omnibus et ad amussim responderunt.
    II. De miraculis que in nostrorum martyrum Actis referuntur.
    III. Non modo martyrum, sed aliorum quoque fidelium animas Perpetuam et Saturum in Paradiso uidisse.
    Iu. Cum catholicis martyribus communicasse.
    u. Dinocratis animam in eternam gloriam Perpetue precibus fuisse translatam.
    uI. Optatum episcopum in Actis memoratum catholicis prefuisse. Nullum id temporis fuisse Carthagine Montanistarum episcopum.
    uII. Nostrorum martyrum in carcere uictus communis et usitatus et a Montanistarum de ieiunio legibus  maxime abhorrens.
    uIII. De catholice Ecclesie in suis alendis fouendisque confessoribus sollicitudine.
    IX. Catholicos martyres paratum sibi fidelium pietate cibum, imo et delicias, neutiquam respuisse.
    X. Disputationis .


I. Post mores prophetarum eorumque uisionum fructus, ex quibus maximum semper in hisce controuersiis preiudicium exstitit; ex oraculorum euentu prima prophetici Spiritus nascitur coniectura. Nam si affectu oracula careant, illico animum dubitatio subit, num prophete mentem Spiritus Sanctus afflauerit, an potius aut maligni Spiritus seductio, aut humani sensus deceptio fuerit. Sepius memoratus Asterius Maximille  spiritum hoc potissimum argumento falsitatis conuincit, quod non responderit uaticiniis effectus. Etenim cum illa post suum obitum bella et tumultus imminere predixisset, diuturnam pacem cum imperium obtinuit tum christiana respublica. In eodem quoque libro, inquit Eusebius de Asterii aduersus Montanistas lucubrationibus loquens  »postquam  nonnulla ad falsam illam Maximille prophetiam conuincendam interseruit, tum tempus ipsum quo hec scripta sunt designat, tum mulieris illius uaticinia commemorat, quibus bella et tumultus imminere predixerat. Quorum quidem uaticiniorum falsitatem conuincit his uerbis: »Nonne, inquit, etiam hoc mendacium omnibus manifestum apparuit? Etenim ab obitu Maximille usque in hunc diem plusquam tredecim anni iam elapsi sunt: nec tamen ullum aut particulare bellum, aut uniuersale in terris fuit. Imo Christianis precipua quadam misericordia pax stabilis et firma permansit.« Atque hec in secundo leguntur libro. Contra uero Ecclesia Smyrnensis Polycarpum  , »doctorem apostolicum et propheticum fuisse,« inde demonstrat, quod »omne uerbum, quod ex ore suo  emisit, aut impletum esset, aut expectaretur implendum.« Eodem et nos argumento martyres nostros prophetico perfusos fuisse spiritu demonstrabimus. Siquidem quidquid eis reuelatum est, et omne uerbum quod ex ore suo emiserunt , impletum est, quamquam ex eorum genere essent, quorum prenotio ad diuinam tantum sapientiam pertinet, cuius modi sunt futura contingentia, ea presertim que ex libera ipsius Dei aut hominum uoluntate dependent. Cum adhuc in incerto res uersaretur an passio futura esset, an commeatus, passionem esse futuram Perpetua priore sua reuelatione intellexit; et passio reapse secuta est. Nec solum passi sunt martyres; sed eo etiam ordine, quo illos Perpetua passuros esse preuidit: Saturum enim priorem scalam adscendere  Perpetua conspexit; prior autem reipsa, ut passionis auctor obseruat, martyrium Saturus consummauit: »Saturus, qui et prior scalam adscenderat, prior reddidit spiritum. Nam et Perpetuam sustinebat.« Hilarianus procurator uniuersos iam pronuntiauerat et damnarat ad bestias, cum altera, sancta eadem Perpetua, reuelatione cognouit, se non ad bestias, ut ait, sed contra diabolum pugnaturam; id est, supremum sibi durissimumque certamen aduersus bestias non fore; sed aduersus diabolum quocum sibi uisa fuerat in arena luctari. Res ut preuisa est, ita euenit: bestiis obiecta, nullum ab eis dolorem experta est; sed acerbissimum sustinuit, cum a gladiatore inter costas puncta exululauit: cui postea iugulum prebens de diabolo triumphauit, qui eam fuerat gladiatoris opera  adortus. Nunc illud quero, an Basnagius hasce reuelationes Perpetuam, ut in Actis dicitur, manu sua scripsisse concedat, an prorsus neget? Si enim a Perpetua scriptas fuisse non credit, que causa est cur non in auctorem passionis, uelut in impostorem, id omne reiiciat, quod eius animum offendit? Non autem sanctos ipsos martyres ob ea, que illis aliena fraude tributa sunt, criminetur. Si autem reuelationes suas Perpetuam in litteras misisse concedit; cum eas rerum  postea gestarum euentis confirmatas fuisse uideat: que causa est cur earum auctorem fuisse Spiritum sanctum in dubium reuocet? Nec solum Perpetuam, sed ceteros quoque eiusdem agonis commilitones prophetico lumine fuisse collustratos, eodem argumento facile demonstratur. Quod enim unusquisque certaminis genus optauerat, et futurum esse forte presenserat, consecutus est. Qua de re audiendus Actorum scriptor: »Sed qui dixerat: Petite, et accipietis; petentibus dedit eum exitum quem quisque desiderauerat. Nam si quando inter se de martyrii sui uoto sermocinabantur; Saturninus quidem omnibus bestiis uelle se obiici profitebatur: ut scilicet gloriosiorem gestaret coronam. Itaque in commissione spectaculi, ipse et Reuocatus leopardum experti,  etiam super pulpitum ab urso uexati sunt. Saturus autem nichil magis quam ursum abominabatur: sed uno morsu leopardi confici se iam presumebat. Itaque cum aper subministraretur, uenator potius qui illum aprum subministrauerat, subfossus ab eadem bestia, post dies muneris obiit. Saturus solummodo tractus est. Et cum ad ursum substrictus esset in ponte, ursus de cauea prodire noluit. Itaque secundo Saturus illesus reuocatur.« Hec autem martyrum non qualiacumque fuisse uota, sed uota, ut ita dixerim, prophetica, que non multo post subiungit, Saturi uerba aperte demonstrant: »Item Saturus in alia porta militem Pudentem exhortabatur dicens: Adsum, certe sicut promisi et predixi: nullam neque adhuc bestiam sensi; et nunc de toto corde credas. Ecce prodeo  illo, et ab uno morsu leopardi consumor.« uaticinio respondit euentus; ut enim passionis auctor subiungit: »Statim in fine spectaculi leopardo obiectus, de uno morsu eius tanto perfusus est sanguine, ut populus reuertenti illi secundi baptismatis testimonium reclamauerit: Saluum lotum! saluum lotum! Plane utique saluus erat, qui hoc spectaculo inclaruerat.« Sed et quamuis nichil hic propheticum interuenisset; quis tamen ad miram illam erga martyres, et ad eorum uota suscipienda Dei prouidentiam animum aduertens, non statim intelligit quam Deo placita fuerit eorum confessio, adeoque et eorum fides? Cum, ut ait Apostolus, sine fide impossibile sit placere Deo.

II. Est et aliud magni sane ponderis argumentum, ex quo prophetis maxima accedit auctoritas, et ex  miraculis conficitur, que uel per ipsos aut pro ipsis ipsa per se diuina omnipotentia demonstrauit. Hec autem, quibus nulla sunt martyrum Acta que non abundent, nostris quoque martyribus non defuerunt, ut uel ex modo dictis iam constat. Non enim absque miraculo factum est, ut aper in Saturum immissus, in ipsum potius uenatorem iras et impetum uerteret: et quod ursus in eumdem incitatus de cauea prodire noluerit. Et est hic minus, quam ubi de uisionibus agunt, de Actorum fide dubitandum, cum res in propatulo et in medio amphitheatro gestas referant, quas nemo illorum temporum scriptor, uel impudentissimus confingere ausus fuisset. Est et illud inter miracula computandum, quod a ferocissima uacca Perpetua  cum uexaretur, adeo in exstasi fuerit, ut nullum doloris sensum experta sit. Unde quod iam euenerat, »non prius credidit, nisi quasdam notas uexationis in corpore et habitu suo recognouisset.« Est et hoc palam et in media arena et stupentibus omnibus gestum. Neque res tam mira, ne forte illam Basnagius in Montanismi suspicionem trahat, in aliis martyribus ab omni id genus suspicione liberis, exemplo uacat. Geminus omnino est huic Actorum nostrorum loco alter de beata Blandina in Epistola Lugdunensium, ubi narrant quomodo et ipsa  »reticulo inclusa, tauro obiecta est: a quo diu in altum iactata, nichil iam eorum que fiebant, penitus sentiens, tum ob spem et comprehensionem eorum que credebat bonorum, tum ob familiarem congressum, quem cum  Christo in oratione habebat, tandem et ipsa uictime instar iugulata est. Adempti etiam in penis doloris sensus insigne habemus exemplum in eadem Blandina, que, ut est in laudata epistola Lugdunensium  , »Instar generosi cuiusdam athlete, in ipsa confessione uires atque onimos resumebat. Eratque ei refectio et quies, sensumque omnem presentis doloris adimebat prolatio horum uerborum: Christiana sum, et nichil apud nos mali geritur.« Non minus insigne illud quod de Theodoro in ecclesiasticis historiis  memorie proditum est. Iussu enim Salustii pretorio sub Iuliano prefecti, diu et crudelissime tortus, leto inter tormenta et sereno uultu illum psalmi uersiculum iterabat: »Confundantur omnes, qui adorant sculptilia, et qui confidunt in simulacris suis.« »Hunc  Theodorum,« inquit Rufinus, »ipsi nos postmodum apud Antiochiam uidimus, et cum requireremus ab eo si sensum doloris habuisset, ex integro dicebat: dolores se quidem parum sensisse; adstitisse autem quemdam iuuenem, qui sudanti sibi linteo candidissimo et sudores extergeret, et aquam frigidam frequenter infunderet: et ita esse delectatum ut tunc mestior factus sit quando deponi de equuleo iussus est.« Denique sanctus Flauianus, cuius supra mentio non semel facta est, hanc ipse suam reuelationem narrat  : »Cum adhuc episcopus noster solus passus fuisset, ostensum est mihi hoc, quasi Cyprianum ipsum interrogarem, an pati ictus doleret; scilicet martyr futurus, de passionis tolerantia consulebam, qui mihi respondit, et dixit: Alia caro patitur,  cum animus in celo est. Nequaquam corpus hoc sentit, cum se Deo tota mens deuouit. Quibus  sancti Martyris uerbis hec adiicit Actorum compilator: »O uerba martyris martyrem cohortantis! Negauit esse in passionis ictu dolorem ut qui et ipse habebat occidi, animari constantius posset, quod nec paruum sensum doloris in passionis ictu timeret.« In celo Perpetue non minus quam Cypriani fuisse animum, cum bestiis obiecta, et ab eis uexata, nullo doloris sensu affecta est, sanctus Augustinus sibi facile persuasit, qui hunc Actorum locum his uerbis illustrat  : »Ubi erat illa femina, quando ad asperrimam uaccam se pugnare non sensit, et quando futurum esset quod iam fuerat, inquisiuit? Ubi erat? Quid uidens ista non uiderat? Quo fruens ista non senserat? quo amore alienata, quo spectaculo auocata, quo poculo inebriata, etc.,?«

 Inter miracula etiam referri debet immaturus Felicitatis partus. Quamuis enim feminam acerbum fetum emittere, miraculum absolute non sit; circumstantie tamen cum quibus Felicitatis partus coniunctus fuit, ipsum ex speciali Dei prouidentia, et non secundum communes et ordinarias nature leges exstitisse plane suadent. Nam statim post orationem quam martyres ad Deum fuderant ut partum acceleraret, »dolores eam inuaserunt.« Qua de re audiendus laudatus idem sanctus Augustinus  : »Denique editus est partus immaturo mense maturus. Actum est enim diuinitus, ut non suo tempore onus uteri poneretur, ne suo tempore honor martyrii differretur. Actum est, inquam, diuinitus, ut indebito die fetus ederetur dum tamen tanto comitatui debita  Felicitas redderetur, etc.«

Denique sine miraculo factum non esse uidetur, ut cum pater, ultra modum iratus, infantem Perpetue reddere noluisset, ut apud illam, sicut antea, in carcere permaneret, et ab ea lactaretur, nullus aut ex lactis subtractione puerum, aut ex mammarum feruore matrem dolor inuaderet: »Tunc quia consueuerat a me infans mammas accipere et mecum in carcere manere, statim mitio ad patrem Pomponium Diaconum, postulans infantem; sed pater dare noluit, et quomodo Deus uoluit, neque ille amplius mammas desiderauit; neque mihi feruorem fecerunt, ne sollicitudine infantis, et dolore mammarum macerarer.« Que sane omnia si quis pro ueris miraculis habere nolit; illud saltem fateatur necesse est, specialem  hinc ostendi diuine bonitatis erga suos martyres prouidentiam. De rerum autem gestarum fide, ipsa narrationis simplicitas que potissimum in Perpetue uerbis elucet, dubitare non sinit.

III. Argumenta que hactenus prosecuti sumus, generatim ostendunt, Perpetue sociisque martyribus propheticum spiritum neutiquam defuisse: que modo subiiciam aperte demonstrant, quam longissime a Montanistarum doctrinis et institutis sanctos eosdem martyres abfuisse. Montanistarum sententia fuit, ut ex Tertulliano sepius dictum est, solos ante diem iudicii solemnis in celum martyres recipi. Quam opinionem  idem Tertullianus in libro de Anima, Perpetue »fortissime martyris« auctoritate confirmat; que, inquit, »sub die passionis in reuelatione glorie Paradisi solos illic commartyres suos uidit.« Sed aut fallitur aperte Tertullianus, aut fallit: solos enim se in paradiso uidisse martyres Perpetua non dicit; quin oppositum clare et aperte testatur: »Et cepimus illic multos fratres cognoscere, sed et martyres.« Igitur non solos ibi commartyres, sed et confratres etiam eosque non paucos Perpetua, seu potius Saturus uidit: hanc enim reuelationem Saturus accepit, et manu sua litteris consignauit. Cur autem specialem de martyribus mentionem faciant, ratio in promptu est. In ipso Paradisi limine quatuor martyres, paulo ante in eadem Seueri persecutione consummatos,  obuios habuerant, a quibus de ceteris cum requisissent, moniti sunt ab angelis ut prius introirent et Dominum salutarent: »Ibi inuenimus Iocundum, et Saturninum, et Artaxium, qui eamdem persecutionem passi, uiui arserunt; et Quintum, qui et ipse martyr in carcere exierat; et querebamus ab illis ubi essent ceteri. Dixerunt autem nobis angeli: uenite prius, introite et salutate Dominum.« Que ubi facta sunt, multos se fratres uidisse testantur, sed et nominatim martyres, quo scilicet desiderio suo factum fuisse satis apertius luculentiusque declarent. Quamuis mirum esse non debeat, si animus de martyrii candida letus, et martyrio proximus, in martyrum premium specialiter ac distincte loquatur. Ad que enim afficitur animus, ea libenter recolit, et sepe ac  frequenter usurpat.

Iu. Est aliud quod in hac Saturi uisione animaduertam, in quo non parum momenti inesse uidetur, ad nostrorum martyrum orthodoxiam aduersus Basnagium uindicandam. uult enim ipse, nullam Montanistis cum Catholicis etiam martyribus consuetudinem intercessisse, sed omnem eorum communionem, ut quos ludibrio et contemptui habebant, et tamquam psychicos traducebant, esse auersatos. Si ita est, non Saturum modo, et Perpetuam sociosque martyres, sed et Iocundum, et Saturninum, et Artaxium, et Quintum, et ceteros martyres quos requirebant, et quorum postea gloriam uiderunt, et in eadem Seueri persecutione passi iam fuerant, montanismi reos agere debebimus. Nam Saturus et Perpetua  sue tantum communionis martyres requisiuissent. Quare aut predictos omnes martyres de montanistarum grege fuisse dicemus, aut omnes pariter in catholicorum martyrum album referemus. Quis autem ob leues quosdam, que Basnagio in mentem uenerunt coniecturas, tot e Catholicorum dypticis expungi martyres et ex eis Montanistarum ditari laterculos, patienter, et equo animo ferat?

u. Sed ut institutum superius argumentum prosequamur, et ex Perpetue reuelationibus, secus atque habebat Montanistarum doctrina, non solos in celo fuisse martyres collocatos, luculentius demonstremus: in memoriam nobis ea sancte martyris uisio reducenda est, qua fratrem Dinocratem intellexit, translatum  esse de pena. Locum enim et gloriam ad que fuerat translatus, iis Perpetua uerbis describit quibus aperte significatur, in eumdem locum et gloriam ipsum fuisse receptum, in quibus postea martyres Saturus uidit, ut ex utriusque uisionis collatione manifeste liquet. Sic enim de sua uisione Perpetua: »uideo locum illum, quem uideram tenebrosum, esse lucidum, et Dinocratem mundo corpore, bene uestitum, refrigerantem. Et ubi erat uulnus, uideo cicatricem, et piscinam illam quam retro uideram, submisso margine usque ad umbilicum pueri; et aquam de ea trahebat sine cessatione, et super margine phiala erat plena aqua; et accessit Dinocrates, et de ea bibere cepit, que phiala non deficiebat. Et satiatus abscessit de aqua, ludere more infantium  gaudens.« Iis omnino consona sunt, que postea Saturus uidit: »Et uidimus, inquit, prope locum, cuius loci parietes tales erant quasi de luce edificati et ante ostium loci illius quatuor angeli stabant, qui intreuntes uestierunt stolas candidas. Et nos uestiti introiuimus et uidimus lucem immensam, etc. Et dixerunt nobis seniores: Ite et ludite. Et dixi: Perpetua, habes quod uis. Et dixit mihi: Deo gratias, ut quomodo in carne hilaris fui, hilarior sum et hic modo.« Et infra: »Et dum loquimur cum eis, dixerunt illis angeli: Sinite illos refrigerent . . . . . Uniuersi odore inenarrabili alebamur, qui nos satiabat.« Quam bene sibi concinunt Perpetue de Dinocratis et Saturi de martyrum gloria reuelationes! Locum in quo Dinocratem Perpetua uidit, lucidus erat; loci illius  in quo martyres Saturus uidi, parietes tales erant quasi de luce edificati. Dinocrates mundo corpore erat et bene uestitus; martyres angeli stolis candidis induerunt. Dinocrates satiatus, infantium more ludebat; Perpetuam et Saturum seniores, ut luderent, hortabantur. Dinocratem Perpetua se refrigerantem adspexit; de Perpetua et Saturo angeli: »Sinite illos, inquiunt, refrigerent.« De aqua Dinocrates sine cessatione bibebat, eoque potu ueluti inebriabatur; Perpetua et Saturus odore inenarrabili alebantur, qui eos mirifice satiabat. Quis neget, sub adeo consonis symbolis et figuris, eamdem fuisse gloriam representatam? Quis neget, aquam, ad quam primum Dinocrates anhelabat, quam postea sine cessatione bibebat, qua satiabatur, que numquam ei  deficiebat, perennem illum eterne uite fontem adumbrasse, et uoluptatis torrentem, de quo olim propheta cecinit  : »Inebriabuntur ab ubertate domus tue, et torrente uoluptatis tue potabis eos; quoniam apud te est fons uite, et in lumine tuo uidebimus lumen?« Quibus utique uerbis non aliam quam celestem, id est beate eternitatis et clare Dei uisionis gloriam, felicitatemque descripsit. Cum itaque martyr Dinocrates non obierit, falsum omnino est, quod ait Tertullianus, solos Perpetuam in paradiso martyres uidisse: falsum, quod ait Basnagius, Perpetuam ex Montanistarum opinione, omnes extra Paradisum in loco tenebroso, preter martyrum,  animas collocasse: et falsum denique erit, Perpetuam eosque martyres qui se mortis socios ipsi addidere, e schola processisse Montanistarum, eorumque imbutos fuisse dogmatibus et disciplina.

uI. Ex eadem Saturi uisione alia mihi nascitur coniectura, qua facile suadeam Perpetuam sociosque martyres a Montanistarum communione fuisse perquam alienos, sed in Ecclesie catholice pace atque unitate et uitam duxisse, et gloriosum pro Christo sanguinem effudisse: »Et exiuimus, inquit Saturus, et uidimus ante fores Optatum episcopum ad dexteram, et Aspasium presbyterum doctorem ad sinistram, separatos et tristes, et miserunt se ad pedes nobis, et dixerunt nobis: Componite inter nos, quia existis et sic nos relinquitis. Et diximus illis: Non tu es papa noster,  et tu presbyter? ut quid uos ad pedes nostros mittatis? Et misimus nos, et complexi illos sumus . . . . . . Et dum loquimur cum eis, dixerunt illis angeli: Sinite illos refrigerent; et si quas habetis inter uos dissensiones, dimittite uobis inuicem; et conturbauerunt eos. Et dixerunt Optato: Corrige plebem tuam, quia sic ad te conueniunt quasi de circo redeuntes, et de factionibus certantes.« Optatum istum carthaginensium Montanistarum episcopum, et Aspasium eiusdem secte presbyterum Basnagius facit, et alterutrum existimat nostrorum martyrum Acta concinnasse. Contra eruditissimus Pagius ex subministrata sibi a cl. abbate Ludouico de Four obseruatione docet, Carthaginensium, utique Catholicorum, Optatum fuisse episcopum, et Agrippini  successorem et ex hisce Actis supplendum eorumdem episcoporum Laterculum apud Schelstratium in dissert. de ecclesia Africana. Hanc opinionem sequendam omnino existimo, eamque inde confirmo, quod nullus tunc fuisse uideatur Carthagine Montanistarum episcopus. Nullius profecto in suis libris umquam meminit Tertullianus, quin nullum tum fuisse, pluribus in locis manifestissime indicat. Id enim euidentissime mihi colligere uideor ex iis omnibus locis, in quibus traditionum auctoritatem aduersus hereticos urget. uult enim Christum doctrinam suam Apostolis communicasse: Apostolos uiris apostolicis quos per singulas ciuitates episcopos constituerunt; hos uero suis successoribus, id est iis qui deinceps uiris apostolicis ordinatione legitima successerunt.  Statuit, eas duntaxat ecclesias, pro ueris, et apostolicis existimandas, que in suis fastis digerendis episcoporum catalogum ad aliquem uel ex Apostolis perduxerint, uel ex apostolicis uiris qui tamen cum Apostolis perseuerauerit; aut si serius fuerint institute. traducem fidei ab apostolicis ecclesiis acceperint, et ab earum deinceps communione nunquam exciderint, cuiusmodi erant ecclesie Africane que ad Romauam Ecclesiam suam originem referebant. Urget hereticos, ut suarum ecclesiarum origines edant et episcoporum catologum, aut ad Apostolos perducant, uel ad apostolicos uiros, uel primum sibi episcopum ab ecclesiis apostolicis datum, una cum fidei semine, ostendant. Ita aduersus hereticos argumentatur,  tum libro de Prescriptionibus  , tum libro quarto contra Marcionem, ubi Marcionitas his inter cetera uerbis lacessit  : »Habet plane et illud ecclesias, sed suas, tam posteras, quam adulteras, quarum si censum requiras, facilius apostaticum inuenies, quam apostolicum, Marcione scilicet conditore, uel aliquo de Marcionis examine. Faciunt fauos et uespe, faciunt ecclesias et Marcionite.« Hoc utique argumento nunquam Tertullianus fuisset usus, si unum episcopum, a catholico episcopo separatum, Montaniste carthaginenses id temporis habuissent; cum nichil procliuius fuisset et facilius, quam illud in suum regerere auctorem, et Montanistas urgere, ut suorum episcoporum catalogum ederent, num forte originem suam uel Apostolis, uel apostolicis uiris, aut  saltem apostolicis ecclesiis deberent, an potius Montano, uel alicui de Montani examine. At Tertullianus, ut supra ostendimus, non se adhuc putabat ab apostolicarum ecclesiarum communione precisum, et ex Catholicis, et Montanistis unum conflari arbitrabatur ecclesie corpus: quod in aduersis membris diuersis institutionibus regeretur; nec disciplinarum uarietatem, salua fidei regula, ecclesiarum ledere unitatem; unde illa eius uox de apostolicis ecclesiis loquentis: »Una Ecclesia sumus  .« Sed quomodo una Ecclesia, si cathedram aduersus cathedram erexissent, et episcopum aduersus episcopum constituissent?

uerum quemadmodum Tertullianus, ubi contra hereticos disputat, episcoporum ordinem extollit; ita in  libris aduersus Catholicos deprimit, ac fere laicis perequat: Aduersus hereticos disputans, nullam sine episcopis apostolicis ueram agnoscit Ecclesiam; qui tamen in libris aduersus Catholicos Ecclesiam in tribus laicis constituit, ut libro de Exhort. Castit.  »Ubi tres, Ecclesia est, licet laici.« Et libro de Fuga in Persecut.  : »Non potes discurrere per singulos, sit tibi et in tribus Ecclesia.« Et lib. de Pudicit.  : »Non Ecclesia numerus episcoporum.« Cogitanti mihi, cur adeo sibi, contraria in hisce libris effutiret, id unum ad animum occurrit. Cum catholici episcopi Montanistas a communione repellerent, neque ipsi alium sue secte haberent episcopum, hoc ad solatium suum excogitasse, nullam esse iure diuino clericorum in laicos potestatem,  nullam, que in causa necessitatis laicos constringeret. Ita enim fiebat ut laici communione a clericis segregati, ipsi sibi clerici essent, ipsi sacerdotes, ipsi et tinguerent et offerrent; nullaque proinde eos obligatio manebat, ut se, sacramentorum recipiendorum gratia, clericorum deinceps arbitrio permitterent: Nonne, inquit loco citato de Exhort Cast., »et laici sacerdotes sumus? Scriptum est: Regnum quoque nos et sacerdotes Deo et Patri  suo fecit. Differentiam inter ordinem et plebem constituit Ecclesie auctoritas et honor per ordinis consessum sanctificatus: adeo ubi ecclesiastici ordinis non est consessus, et offers, et tinguis, et sacerdos es tibi solus. Sed ubi tres, Ecclesia est, licet laici. Unusquisque enim sua fide uiuit; nec est personarum acceptio apud Deum, etc. Igitur si habes ius sacerdotis in temetipso, ubi necesse est, habeas oportet etiam disciplinam sacerdotis, ubi necesse sit habere ius sacerdotis. Digamus tinguis? Digamus offers? Quanto magis laico digamo capitale est agere pro sacerdote, cum ipsi sacerdoti, digamo facto, conferatur agere sacerdotem?« Annon hec optima coniectura est, nullum tum fuisse Carthagine Montanistarum episcopum? Etenim si  aduersus hereticos episcopalis ordinis auctoritas urgenda est, Catholicorum indices proferuntur. Si pro Montanistis aduersus Catholicos decertandum, episcoporum auctoritas contemnitur, et Ecclesia in tribus laicis constituitur. Optatus itaque episcopus, qui, in Actis nostrorum martyrum memoratur, perperam fuisse dicitur Montanistarum carthaginensium episcopus: sed catholice communioni prefuit. Id quod etiam iis angelorum uerbis confirmatur, quibus iubetur plebem suam corrigere, »quia sic, inquiunt, ad te conueniunt, quasi de circo redeuntes et de factionibus certantes.« Hec enim uerba non in eum bene conueniunt, qui paucorum hominum secte preesset, qualis tunc erat in Africa Montanistarum: sed qui populum et multitudinem gubernaret, qua  se merito Catholici, ut ex eodem Tertulliano discimus  , efferebant. Iam uero hoc argumento liquere puto, Perpetuam et Saturum sociosque martyres catholice communionis fuisse, non autem de grege Montanistarum: cum eorum catholicus episcopus curam gerat, ad eos accurrat, cum eis communicet, ad eorum se pedes mittat, sermones cum eis misceat, eorum denique opem imploret, et ipsi martyres suum expresse papam et episcopum appellent.

uII. Postremo pro sanctis martyribus coniectura nascitur, cum ex Ecclesie sollicitudine, ut splendide in carcere sancti martyres et liberaliter tractarentur; tum ex facilitate qua exhibitum sibi refrigerium ipsi martyres admittebant, ab omni prorsus morositate alieni, que in hypocritis et hereticis, iis presertim  qui se morum grauitate et discipline asperitate iactant, ut erant Montaniste, solet ut plurimum eminere. Actorum loca, que huc pertinent, adnotanda sunt, cap. I, § 2: »Ibi tunc Tertius et Pomponius, benedicti diacones qui nobis ministrabant, constituerunt pretio ut paucis horis emissi, in meliorem locum carceris refrigeraremus« cap. III, § 1: »Deinde post paucos dies, Pudens miles Optio prepositus carceris, qui nos magni facere cepit, intelligens magnam uirtutem esse in nobis, multos fratres ad nos admittebat, ut et nos et illi inuicem refrigeraremus cap. u, § 3: »Cum a tribuno castigatius eo tractarentur, quia ex  admonitionibus hominum uanissimorum uerebatur, ne subtraherentur de carcere incantationibus aliquibus magicis, in faciem respondit Perpetua, et dixit: Quid utique non permittis refrigerare noxiis nobilissimis, Cesaris scilicet, et natali eiusdem pugnaturis? Aut non tua gloria est, si pinguiores illo producamur? Horruit et erubuit tribunus, et ita iussit illos humanius haberi, ut fratribus eius et ceteris facultas fieret intreundi, et refrigerandi cum eis, iam et ipso Optione carceris credente.« Et cap. u, 4: »Pridie quoque cum illa cena ultima, quam liberam uocant, quantum in ipsis erat, non cenam liberam, sed agapen cenarent, etc.«

uIII. Quam hec consentanea sunt uetustissime Ecclesie catholice discipline, que maximam semper,  et maternam erga confessores in uinculis constitutos ostendit sollicitudinem; tam aliena uidentur ab asperrimis in speciem montanistarum institutis. Lucianus in epistola de morte Peregrini, ueterum Christianorum erga fratres suos pro fide in uinculis positos, pietatis et caritatis officia, quamuis ea nefarie deridens, graphice tamen his uerbis luculenterque describit  : »Magistratus autem eorum etiam intus cum eo condormiebant, custodibus corruptis: Dein cene uarie introducebantur, et sacri eorum sermones dicebantur . . . . Aliqui etiam ex quibusdam Asie ciuitatibus uenerunt, e communi mittentibus Christianis, qui uiro opem ferrent, ipsumque defenderent et consolarentur. Incredibilem autem quamdam celeritatem ostendunt, si quid tale publicum  contingat. Illico enim nulli rei parcunt. Proinde Peregrino tunc multe pecunie mittebantur, et non exiguum prouentum hunc lucrifecit.« Sed Christianos hac de re disserentes audiamus. Sanctus Cyprianus pluribus epistolarum suarum locis ueteris huius Ecclesie consuetudinis meminit, et in hec non minus quam in alia cure pastoralis officia sedulo ac solerter incubuit. Ita enim hac de re precipit epistola quinta, quam e secessu scripsit ad Clerum: »Quantum autem ad sumptus suggerendos, siue illis qui gloriosa uoce Deum confessi, in carcere sunt constituti, siue iis, qui pauperes et indigentes laborant, peto nichil desit; cum summa omnis que redacta est, illic sit apud clericos distributa propter eiusmodi casus; ut haberent plures,  unde ad necessitates et pressuras singulorum operari possint.« Is porro erat christiane plebis erga confessores affectus, ut non ei hac in parte stimulos addere, sed fratrum ad carceres concursum, ad fouendos scilicet atque refocillandos confessores,  ex prudentie legibus moderari opus esset. Unde statim subiungit: »Peto quoque, ad procurandam quietem, solertia et sollicitudo uestra non desinat; nam etsi fratres pro dilectione sua cupidi sunt ad conueniendum et uisitandum confessores bonos, quos illustrauit iam gloriosis initiis diuina dignatio, tamen caute hoc, et non glomeratim, nec per multitudinem simul iunctam puto esse faciendum; ne ex hoc ipso inuidia concitetur, et intreundi aditus denegetur, et dum insatiabiles multum uolumus, totum perdamus. Consulite ergo et prouidete, ut cum temperamento hoc agi tutius possit: ita ut presbyteri quoque, qui illic apud confessores offerunt, singuli cum singulis diaconis per uices alternent: quia et mutatio personarum, et uicissitudo conuenientium  minuit inuidiam.« Et epistola 12, ad Pamelii numeros 37, de eodem argumento ita rursus scribit ad clerum: »Quamquam sciam uos, fratres karissimi, litteris meis frequenter admonitos esse ut gloriosa uoce Dominum confessis, et in carcere constitutis omnis diligentia prebeatur; tamen identidem uobis incumbo, ne quid ad curam desit iis quibus ad gloriam nichil deest. Atque utinam loci, et gradus mei conditio permitteret, ut ipse nunc presens esse possem: Promptus et libens solemni ministerio cuncta circa fortissimos fratres nostros dilectionis obsequia complerem: sed officium meum uestra diligentia representet, et faciat omnia que fieri oportet circa eos quos in talibus meritis fidei ac uirtutis illustrauit diuina dignatio.« Et infra in  eadem epistola, Tertulli in iis pietatis officiis diligentiam, atque sollicitudinem laudat: »Quamquam Tertullus, fidelissimus et deuotissimus frater noster, pro cetera sollicitudine et cura sua, quam fratribus in omni obsequio operationis impertit, qui nec illic circa curam corporum deest, etc.« Ad diaconos hec cura specialiter pertinebat, ut non solum ex nostrorum martyrum Actis, sed etiam ex eiusdem Cypriani epistolis et ex Dionysii Alex. epistola ad Domitium et Didymum, ubi Eusebii Diaconi sedulitatem commendat, qui in martyres Alexandrinos eam curam impendit, quam erga martyres Carthaginienses Tertullus  : »Eusebius, quem Deus iam inde ab initio roborauit, impulitque ut confessoribus in custodia positis ministeria strenue exhiberet;  utque consummatorum ac beatorum martyrum cadauera non sine capitis sui periculo sepeliret.« Tertullianus antequam se ab Ecclesia omnino abalienasset, et abruptius aduersus eam disputare cepisset, in libro ad Martyras eiusdem moris cum laude meminit: »Inter carnis alimenta, benedicti martyres designati, que uobis et domina mater Ecclesia de uberibus suis et singuli fratres de opibus suis propriis in carcerem subministrant, capite  educandum. Carnem enim saginari, et spiritum esurire non prodest.« Et infra, capite secundo: »Ipsam interim conuersationem seculi et carceris comparemus, si non plus in carcere spiritus acquirit, quam caro amittit; immo et que iusta sunt, caro non amittit per curam Ecclesie, et agapen fratrum.« Sed postquam sese prorsus in disciplinam Montani tradidit, et acerbius atque inuerecundius cum Catholicis gerere simultates cepit, tum Ecclesie erga confessores caritatem longe quam Lucianus inuidiosius traduxit; tum que Christianis obseruanda foret in uinculis ex Montanistarum legibus et institutis uictus et discipline seueritas, his in libro de Ieiuniis uerbis exposuit  : »Plane uestrum est, in carceribus popinas exhibere martyribus incertis, ne consuetudinem querant ne  tedeat uite, ne noua abstinentie disciplina scandalizentur, cum nec ille Pristinus uester non christianus martyr attigeret, quem et facultate custodie libere aliquandiu fartum omnibus balneis quasi baptismate melioribus, et omnibus luxurie secessibus quasi Ecclesie secretioribus, et omnibus uite istius illecebris quasi eterne dignioribus, hoc puto obligatum ne mori uellet: postremo ipso tribunalis de luce summa condito mero tamquam antidoto premedicatum, ita eneruastis, ut paucis singulis titillatus  quem Dominum confiteretur interroganti presidi respondere non potuerit amplius: atque ita de hoc iam extortus, cum singultus et ructus solos haberet, in ipsa negatione digessit.« Hec Tert. de Catholicis, que quamuis  ad inuidiam faciendam sint ultra modum exagerata, clare tamen ostendunt, fuisse catholicos martyres in uinculis, quoad per milites et custodes licebat, splendide ac liberaliter habitos. De Montanistarum uero duritia grauitateque hec antea premiserat: »Ut ab Ioanne Paracletus obmutuisset, ipsi nobis prophete in hanc maxime caussam exstitissemus . . . indicentes omnem cum carcer ediscendus, et fames e sitis exercende, et tam inedie quam anxii uictus tolerantia usurpanda sit, ut in carcerem talis intreat christianus, qualis inde prodisset; non penam illic passurus, sed disciplinam; nec seculi tormenta, sed officia, eoque fidentior processurus ad certamen e custodia abusus nichil habens carnis, sic ut nec habeant tormenta materiam; cum sola  et arida sit cute loricatus, et contra ungulas corneus, premisso iam sanguinis succo, tamquam anime impedimentis, properante iam et ipsa, que sepe ieiunans, mortem de proximo norit.« Hec uictus austeritas, quam hic Tertullianus ex Montanistarum disciplina describit, non hic solum in nostrorum martyrum Actis nullibi apparet; quin eos contra superius uidimus cibo potuque libere utentes, et cum castigatius tractarentur, Perpetuam audiuimus his tribunum uerbis obiurgantem, eique sancta securitate dicentem: »Quid utique non permittis refrigerare noxiis nobilissimis, Cesaris scilicet, et  aliquid et a nobis quod faciat ad Spiritum quoque natali eiusdem pugnaturis? aut non tua gloria est, si pinguiores illo producamur?« Que certe uerba, preter excelsam animi securitatem et indolem, quam pre se ferunt, mentem etiam Perpetue demonstrant a Montanistarum institutis omnino alienam, et aliis quam Tertullianus cogitationibus preditam. Quid enim adeo contrarium quam Perpetue et Tertulliani hac de re sensus et uerba? Ille christianum uult ad certamen e custodia procedere, nichil habentem carnis, sola et arida cute loricatum, premisso iam sanguinis succo, etc. Perpetua uero cum tribuno de uictus tenuitate expostulat et, quamquam festiue, ait tamen pinguiorem uelle se in amphitheatrum produci. Ille Catholicos reprehendit, quod Pristino,  ipso tribunalis die, lautius conuiuium parauerint. Perpetua uero, sociique martyres, pridie quam bestiis obiicerentur, cenam quam liberam uocabant, et que bestiariis lautissima parabatur, neutiquam respuerunt.

IX. In quo sane catholicorum martyrum consuetudinem secuti sunt, qui illatos sibi cibos cum gratiarum actione percipere consueuerunt. Alcibiades, unus e martyribus Lugdunensibus, austerum uiuendi genus, quod antequam pro fide comprehenderetur, sectatus fuerat, in carcere retinebat. Attalo autem per uisionem ostensum est, non recte neque ordine facere Alcibiadem, quod duro illo et austero et singulari uite genere uteretur. Testes huius rei habemus longe grauissimos, Lugdunenses ipsos atque uiennenses in Encyclica de martyrio suorum, apud  Eusebium, epistola  : »Alcibiades quidam, uuus ex illorum martyrum numero, durum et squalidum uiuendi genus sectabatur; nullumque omnino cibum admittens, solo pane et aqua ad id usque temporis uesci consueuerat. Cumque in carcere positus eamdem uiuendi rationem uellet retinere, Attalo post primum, quod in amphitheatro confecerat certamen, reuelatum est, non recte neque ordine facere Alcibiadem, qui et creaturis Dei minime uteretur, et aliis exemplum scandali fieret. Paruit itaque Alcibiades, et cunctis deinceps cibis, promiscue uti cepit, gratias agens Deo. Neque enim diuina gratia eos presentia sua destituerat; sed consultorem habebant Spiritum sanctum.« Huic itaque eidem Spiritui nostri martyres morem gerentes, communem illum  quem diximus, uulgaremque uite modum, etiam in uinculis, usurparunt, ab ea uiuendi ratione aperte diuersum, quem suis Montaniste martyribus prescripserunt.

 X. Nunc uero, quamuis mihi iam uidear, que poterant in utramque partem de nostris martyribus disputari, in medium protulisse: sustine tamen, lector, ut te paulisper detineam, quoad omnia, prolixius forsitan disputata, sub unum ueluti conspectum ponam; et utriusque opinionis Momenta, tam eius uidelicet que sanctos martyres, uti montanistas traducit, quam eius que illorum patrocinium suscepit, pauca in uerba conferam, utrorumque instituta comparatione. Sed prius nobis in memoriam reuocare debemus, hanc unam esse ex illis controuersiis, de quibus sententia tuto pronuntiari non potest, nisi ad singulas notas, et omnes circumstantias animum aduerterimus, que uel ex ipsa re in disputatione posita oriuntur, uel eam extrinsecus  comitantur; de quibus sapientissima illa constituta regula est  : quod si quidem omnes circumstantie tales sunt, quales rarissime inueniuntur cum falsitate coniuncte, uiri prudentis est morigerum se prebere, et assensum facile accommodare. Quod si e contra he circumstantie eiusmodi sunt que sepissime adiunctam falsitatem habent, ratio exigit ut uel assensum nostrum inhibeamus, uel ut falsum iudicemus quod narratur, cum nullatenus appareat illud uerum esse, quamuis aliunde quin fieri potuerit absolute non repugnet, aut etiam reapse factum non esse, ea certitudine non constet, quam metaphysicam uocant, et qua mathematice facultates gaudent. Hominis enim imprudentissimi et nullius iudicii esset, eiusmodi euidentiam et certitudinem requirere in rebus  contingentibus, et particularibus factis, que in historiis narrantur, et hominum testimoniis, et fide humana nituntur.

His positis, argumenta Basnagii cum nostris argumentis, rationes cum rationibus conferamus. Aequi autem prudentisque lectoris erit ei causam adiudicare, cuius rationes rarissime, aut saltem rarius cum falsitate coniuncte sunt, quam que ex aduersa parte producuntur. Et quoniam cum externis tum internis argumentis utrinque pugnatum est: externorum cum externis, et internorum cum iis que sunt eiusdem generis, collationem instituemus. Quod ad priora illa pertinet, siue externa, nullus equidem dubito, quin iuxta regulam positam, et sapientum calculo comprobatam, nobis, seu potius sanctis martyribus,  causa adiudicanda sit. Nam que de nostrorum martyrum recta fide habemus externa testimonia, eiusmodi sunt, ut quamuis unum aut alterum fallere possit, aut aliquando etiam fefellerit, omnia tamen, non dicam rarissime, sed numquam omnino inueniuntur cum falsitate coniuncta. Neque enim martyris alicuius, aut confessoris afferri potest exemplum, quem Ecclesia in sanctorum album ea, qua Perpetuam sociosque martyres, celebritate, retulerit, qui deinde post quindecim ab eius obitu secula a recta fide repertus fuerit alienus. Quare prudentiam Basnagii desideramus, cum ad extenuandas propositi  argumenti uires exempla indicat quorumdam hereticorum, quorum nomina in sua martyrologia quidam horumce operum concinnatores priuato iudicio retulerunt. Ad argumentum enim labefactandum, quod ex publico et uniuersali, et per tot secula numquam interrupto sanctorum cultu conficitur, hereticus aliquis in medium fuisset adducendus, cuius in Ecclesia cultus non minus fuerit quam nostrorum martyrum peruulgatus. Magnus Athanasius in epistola apologetica pro sancto Dionysio Alex. ad eius orthodoxiam aduersus Arianos uindicandam, hoc imprimis utitur argumento, quod magnum et euidentissimum existimat  : »Magni certe argumenti est, in hoc illos uere non dicere, sed uirum calumniari, quod nec ille umquam ab aliis episcopis deprehense  impietatis damnatus, episcopatu pulsus sit, ut illi e Clero eiecti sunt; neque heresis propugnande causa secesserit ab Ecclesia; sed in illa pie obdormierit, eiusque memoria hactenus cum patribus celebrata, et una in album relata sit. Si enim eadem, que illi, sensisset, aut si scriptorum suorum rationem non reddidisset; minime dubium, quin eadem fuisset, qua illi, pena plectendus.« An hoc etiam Athanasii pro Dionysio argumentum frigida hac Basnagius responsione diluisset, quod heretici episcopi aliquando in martyrologia, aut sacra diptyca irrepserint? Ne futile et prorsus indignum uiro prudenti responsum! Quinimo exemplum statuendum fuisset in homine, in quem hec omnia simul orthodoxie indicia conuenerint, qui tamen post plurium ab eius  obitu seculorum interuallum fuerit hereticus deprehensus. Sed huiusce rei nullum omnino exstat in ecclesiasticis monumentis exemplum. Que uero Basnagio suppetunt ex Tertulliani auctoritate, et Actorum compilatore aduersus Perpetuam sociosque martyres coniecture eiusmodi sunt, que falsitatem adiunctam non raro et manifestissime habent. Cum, ut ostendimus, Tertullianus et catholicos martyres sepissime laudauerit, et ad eorum communionem adspirauerit, et Nouatiani denique, non minus quam Montaniste ab Ecclesia catholica extorres catholicorum Acta martyrum luci dederint, sereque posteritati commendarint, etc.

Eadem est internorum argumentorum comparatio. Nostra enim ex sanctitate martyrum, ex eorum uirtutibus,  et miraculis, et uaticiniis, et ex prophetiarum exitu conficiuntur, que simul omnia numquam omnino inueniuntur cum heresi fuisse coniuncta. Que uero apud Basnagium ex quarumdam uisionum, ut ipsi uidetur, inconcinnitate proficiscuntur, talia sunt que ut multum, secundum se spectata, et in  bonam possemus et in malam partem interpretari. Sed ubi inueniuntur cum sanctitate et simplicitate uite, cum miraculis et uaticiniorum euentu coniuncta, ratio postulat ut ea in partem, quoad fieri poterit, optimam accipiamus. Et hinc argumentum exsistit, ex quo aduersarius nulla, ut mihi uidetur, ratione possit euadere. Aut enim iis que de nostrorum martyrum uirtutibus, prophetiis, et miraculis in Actis referuntur, fidem accommodat, aut potius abrogat. Si fidem habeat, in tuto profecto est sanctorum martyrum orthodoxia; cum ee uirtutes, in quibus nichil fucatum, nichil adulterinum repertum est, nichil denique per simulationem et hypocrisim gestum, ea miracula, ee prophetie, in hereticos martyres non conueniant; multo autem minus in Montanistas,  que in Actis habentur, ab eorum dogmatis, et disciplina, ut ostendimus, perquam aliena. Et tunc, ut dixi, ratio postulat, ut uisiones et reuelationes, quemadmodum et a nobis, et ante nos a diuo Augustino et ab aliis ueris doctissimis factum est, in optimam partem interpretemur. Sin autem iis que de Perpetue, Felicitatis sociorumque martyrum uirtutibus, etc., referuntur, fidem Basnagius derogat, eadem ratione, et iis fidem abrogare debebit, que in Actis ad uisiones et reuelationes martyrum pertinent. Nulla enim ratio patitur, ut Actis contra martyres credat, pro martyribus fidem non habeat. Precipue cum longe procliuius sit existimare Actorum compilatorem in iis que de uisionibus narrat, esse mentitum, quam in iis que de signis et miraculis habet:  uisionum enim, et reuelationum solus Deus testis erat et martyres, qui iam fuerunt e uiuorum numero immanitate carnificum exturbati; que uero ad miracula pertinent, in aperto quedam eorum, et in medio amphitheatro a scriptore ceuo gesta narrantur, ubi profecto in auctore contemporaneo ullus fraudis, et suscipionis locus esse non potest; facitque hic maxime, quod de id genus miraculis preclare Dodwellus obseruat  : Si ea scilicet pro historice fidei captu, atque natura probari sibi uelint athei, nichil prorsus esse quod hic desiderare possint, quominus huiusmodi narrationes uideantur esse uerissime: »Imprimis enim non in angulis, inquit, aut paucis quibusdam consciis, quorum posset interesse, sed palam gesta, et in omnium conspectu  narrant, tam inimicorum quam amicorum, quin potius inimicorum, qui locum in theatris precipuum habebant. Ita factum non modo ut qui ea scripserint, ea certo possent cognoscere; sed et qui alia in sententia essent, ea facile possent certoque refellere. Deinde, talia fuisse hec gesta, ut plurimorum intererit, et quam maxime, ne lateret ueritas, sed potius ut esset compertissima. Persecutorum intererat, ne hec uera crederentur, quibus grauissima forent crudelitatis infamia apud absentes, tam uiuos quam etiam posteros, onerandi; quibus diuino  etiam suffragio damnati uiderentur. Christianorum etiam maxime omnium intererat, siquidem fuissent falsa, ne uera crederentur, quibus tantos huius uite cruciatus tam nulla futurorum premiorum mercede lucraturi. Non est itaque quod suspicemur contemptas has fuisse narrationes; sed uero omnem potius ab utrisque diligentiam in illis eruendis fore adhibendam.« Quod si Acta Perpetue ab auctore ceuo collecta fuisse Basnagius negat, iam eo res recidit ut omnem non solum miraculis, sed etiam uisionibus fidem derogemus, et ad externa argumenta controuersia tota reuocetur, in quibus uidimus quantum Perpetue causa triumphet. Demus tamen paria esse que in utramque partem momenta modo afferuntur,  cum boni uiri sit et equi iudicis dubia in meliorem potius partem quam in deteriorem interpretari, et nemo qua fruitur bone fame et existimationis possessione, nisi malus certis indiciis et perspicuis argumentis demonstretur, exui debeat, nullo modo permittendum erat ut ea que iam per quindecim secula recte fidei et sanctitatis existimatione gauisi sunt, ob leues quasdam coniecturas, Perpetua sociique martyres exuerentur. Quod quidem in causa fuit ut in hac controuersia defensoris partes in me ultro susciperem, et hanc qualemcumque meam dissertationem in publicum emitterem, que tota quanta est, utinam in Dei honorem et gloriam martyrum cedat!



[FRAGMENTUM ACEPHALUM.]





ANNOTATIONES IN FRAGMENTUM INCERTI SCRIPTORIS DE CANONE SS. SCRIPTURARUM.


 Primus Muratorius ueterrimum hoc edidit fragmentum, in quo de canone Noui Testamenti agitur. Is uero in Antiquitatum Italicarum medii Aeui, tomo III. Mediol. 1740, de codice msto, ex quo idem desumptum est, hec premisit: »Sed quando cepimus uulnera rimari litteris inflicta, dum rudia secula decurrerent, ne hoc quidem dissimulandum est, imperitissimos et indoctissimos homines crebrius quam antea fuisse adhibitos ad exscribendos codices, quos propterea erroribus ac sordibus ad nauseam usque repletos intueare. Ex his non paucos pre manibus habui, et exemplum afferre iuuat, quod non uno nomine, nisi mihi facile blandior, lucem exposcere uidetur. Asseruat Ambrosiana Mediolanensis bibliotheca membranaceum codicem, e  Bobiensi acceptum, cuius antiquitas pene ad annos mille accedere mihi uisa est. Scriptus enim fuit litteris maiusculis et quadratis. Titulus prefixus omnia tribuit Iohanni Chrysostomo, sed immerito, p. 851.« Tum uero ceteris tractatibus, qui in codice continentur, memoratis, pergit uir cl. ita scribere: »Ex eodem ergo codice ego decerpsi fragmentum antiquissimum, ad canonem diuinarum Scripturarum spectans. Nulli diligentie peperci, ut eius auctorem detegerem, simulque rescirem num hactenus editum fuerit. Nisi me fefellerunt oculi, aut complurium librorum defectus, quem non semel doleo, nusquam deprehendi euulgatum,  ac propterea spes mihi superest fore ut libentius a lectoribus accipiatur, ac precipue quod antiquitatem redoleat summe uenerabilem.«

Deinde ostendit opinari se Muratorius tribuendum esse fragmentum Caio, ecclesie Romane presbytero, qui floruit seculo exeunte secundo. Idem censuit quoque cl. Gallandius in prolegomenis tomi II Bibliothece sue Patrum, p. 23, et propterea quod Miltiadis, uel ut hic scribitur nomen, Miltiadis, heretici cuiusdam mentionem iniecit fragmenti auctor, istud idem excerptum uult Gallandius pertinere ad disputationem quam aduersus Proculum seu Proclum Cataphrygarum sectatorem Caius composuit. Anonymus enim scriptor apud Eusebium lib. u Hist., c. 16, seu supra in uol. meo II, p. 73, sub ipsum initium  operis, quod aduersus Cataphrygas contexuit, heresim nominat Miltiadis. Quod tamen Gallandii argumentum, etiamsi de lectione Miltiadis, cuius loco Alcibiades nonnulli uolunt reponere, satis constiterit, haud satis ualeret ad hocce fragmentum Caio uindicandum. Porro Muratoriane de Caio coniecture opposuerat sese u. D. Euerardus Stoschius, qui ipse in Commentatione de Librorum Noui Test. Canone, Francof. ad uiadrum edit. anno 1755, fragmentum post Muratorium repetiuit. Ait enim in §. 63, p. 199, argumenta que ad coniecturam suam commendandam idem affert Muratorius, ei parum probabilitatis conciliare: »Quod enim Caius  Epistolam ad Hebreos reiecerit tamquam non canonicam, id ipsi cum pluribus aliis, Ireneo e. g. et Hippolyto, immo teste Eusebio lib. uI, c. 20, et Hieronymo de uiris Ill. c. 60, cum pluribus aliis Romane ecclesie doctoribus commune fuit. Et quod Hermas temporibus auctoris fragmenti, Pastorem conscripsisse dicatur, id ad alium quemcumque qui ea etate uixit applicari potest.« Dum uero clarus uir Stoschius §§. 61 et 62 abiudicanda hec Caio censet, propterea quod idem Caius apud Eusebium lib. III. Hist., c. 28, Apocalypsin Ioannis Cerinthi esse existimet, quam quidem auctor fragmenti pro libro canonico habet, id meminisse debemus, uerba Caii utrum ad Apocalypsin S. Ioannis pertineant, adhuc sub iudice esse; qua de  re cum nos ad eius fragmenta aliquid annotauimus, in uol. II Reliquiar., pag 16, tum uero cl. Freindallerus fragmenti huius nuperus editor, de quo mox memorabo, disseruit, §§ 9 et 10. Aliud insuper est argumentum contra Caium a Stoschio ita propositum: auctorem fragmenti uel penitus ignorauisse, uel saltem non animaduertisse, Epistolas Pauli dudum ante uisam et editam a Ioanne apostolo Apocalypsin scriptas fuisse, qualis quidem error et incogitantia difficulter de Caio, quem Eusebius H. E. uI, 2. , et cuius commentationem contra Proclum Photius cod. 48, uocat, concipi possit. Sic ille; hoc uero dumtaxat, foret, quod interea oportere ita existimari negarent cum Epiphanio in Her. LI, cap. 12 et cap.  36, illi eruditi qui, ut notat ipse quoque uir clarus, Apocalypsin Ioannis ad Claudii Augusti tempora referunt. Cons. et Thome Newtoni Bristoliensis episcopi Dissert. in Prophetias, Anglica lingua conscriptas, uol. III, § 24, c. 1, atque I. D. Michelis Prelectt. de Libb. N. T. sect. ult. Et mihi quidem maiorem moueret scrupulum neuus fine huius fragmenti inuentus, ubi positum uidetur, Basilidem esse Cataphrygum, si diis placet, constitutorem; etenim, si ita legendus et construendus locus, uereor ne ignorantie crasse in hoc auctore argumentum inde ducendum foret.

Quamquam uero uir cl. hec Caii fuisse nolit, quocum sentit tum cl. Keilius in additamentis ad Fabriciane Biblioth. Grec., uol. uII, pag. 285, tum alii uiri  docti, quos ibi commemorauit Keilius, eidem tamen Stoschio probabile admodum uidetur fragmentum omnino esse antiquissimum, et circa seculi secundi finem aut tertii initia conscriptum; ad quam quidem sententiam firmandam multas ille rationes, easque quam ualentissimas, subiecit. Et in ea sententia conueniunt scriptores, quod sciam, omnes, qui breue istud commemorauerint. Has autem Stoschii rationes ad S. Scripture libros singulos qui in fragmento nominantur, deinceps afferam, utpote que antiquitatem eius non tantum muniant, sed etiam ipsum egregie illustrent. Neque aliter de etate scripti ante Stoschium iudicauerat celeb. Moshemius, qui in Comment. de Rebus Christianorum ante Constantinum M.  ad sec. primum, § 54, p. 164, de eodem hec posuit: »Auctor ignotus est. Muratorius Caium, presbyterum Romanum, esse putat, qui occidente seculo secundo floruit. Hoc quidem dubium est: illud uero ex ipso libello certum, seculo eum secundo et illo quidem tempore quo Hermas in uiuis fuit, scripsisse. In hoc igitur magni pretii fragmento hec de Herma scripta leguntur: Pastorem uero nuperrime temporibus nostris in urbe Roma Herma conscripsit, sedente cathedra urbis Rome ecclesie Pio episcopo, fratre eius.« Hec Moshemius. Itaque, aut prope abesse uidetur auctor a medio seculo secundo, quando ad exitum quidem perductus fuerat Pii episcopatus, aut certe constat illum ante finitum seculum sua scripsisse, etiamsi de uera etate opusculi  Pastoris appellati aliter statuatur. Qui uero factum sit ut cl. Lardneri diligentiam hoc fragmentum, a nemine omnium, ni fallor, reiectum aut improbatum, effugerit, id nescire me fateor, cum diu antequam illud Lardneri de Fide Hist. Euangelice plane egregium opus denuo typis ab ipso mandaretur, fragmentum cum orbe erudito communicatum fuisset. quum uero ponendus sit auctor inter scriptores qui primi omnium, excepto Papia, de euangelistis ipsis uel commemorauerint, uel ipsorum scripta nominatim adduxerint, fieri non potest quin primus hic librorum Noui Testamenti catalogus curis nostris dignus censeatur. Est tamen ab eo omissa, quod multam moueat admirationem, epistola et semper et ab omnibus recepta, prior illa S. Petri, de cuius auctoritate  nemo a temporibus usque Polycarpi atque Papie dubitauit. Istaque facta est omissio ab auctore, qui tres ex septem scripturis agnouit, dum nullum interea librum , uno fortasse excepto, in canonem Noui Testamenti admisit. De altero neuo illo circa Basilidem hereticum apud eum existente iam dixi.

Nuperrime uero, cum dixissem ad pag. XXI prefationis operis mei, hoc fragmentum de canone distulisse me in medium adducere, propterea quod nouissima eiusdem editio nondum ad manus peruenisset meas, transmissa ex Germania mihi est opella a uiro nobili peregre agente, que ante Lincii prodierat anno 1802, cum Commentatione Francisci Freindaller, canonici et theol. professoris publ. Is quidem  nullam usquam Stoschiani libri de Canone commemorationem fecit, contraque Caio presbytero fragmentum uindicandum esse statuit, ubi tamen in § 8, ad pag. 13, hec habet: »Est uero simillimum Collationem Caii cum Proclo grece esse habitam conscriptamque. Talem quippe eam legere Eusebius, Photius, ac Theodoretus, qui lib. III Fabularum hereticarum eamdem inscripsit. Addo quod ualesius, momentis haud spernendis, Proclum hunc e ducibus secte Montanistice, Grecum Asiatem fuisse arguat. Grece itaque cum homine Greco Caius contulerit Attamen fragmentum nostrum latine potius originis stylum sapit. Cui quidem difficultati ea solummodo ratione occurreris,  si latinitate illico donatam hanc disputationem, aut ab ipsomet Caio in Romanorum gratiam latine simul dixeris exaratam. Que utraque profecto coniectura a ueritate haud absona est. Sic enim pleraque S. Irenei opera in latina uersione antiquissima, nec non alia generis huius quamplurima ad nos usque peruenere.« Hec Freindaller. Interea ego ex uestigiis satis claris deprehendisse mihi uideor hominem, qui grece scripserit, post hec latina uerba latentem, eo indicio quod eadem ita grecissant, ut etiam ex illa lingua uersa esse uideantur. Pergit Freindaller, ad § 13, ita scribere, postquam monuit in § 11 Caium hunc, consentientibus ualesio et Ruinarto, eum esse de quo ad calcem Actorum S. Polycarpi legitur: Acta hec Caius descripsit  e manuscriptis Irenei, Polycarpi discipuli, cui ceuus fuit; atque idcirco non credendum esse uirum cum Ireneo diu uersatum Apocalypsin Ioannis apostoli contempsisse. »Quod si momenta,« inquit ille, suppeterent, unde securi uideremur, pertinere hoc fragmentum ad eamdem cum Proclo Disputationem unde suum mutuatus est Eusebius, quodque Caii esse non disputatur, tum profecto he nostre pro eodem uindicie usque ad exploratam penitus assurgerent certitudinem. Memoratus quidem ipsemet loco citato Muratorius fauentem quamdam huic sententie rationem iam protulit, dum ex impudenti aduersariorum in supponendis nouis scripturis temeritate ansam arripuisse Caium, coniicit, de librorum N. T. canone, quod in fragmento fit,  agendi. Cui commodissime id quoque adiici poterit, uel in fragmento ipso quoddam contextus cum disputatione quadam indicari uestigium, quod acutissimi  uiri effugisse oculos profecto mirandum est. Auctor nimirum facta de epistola Pauli ad Romanos eiusque argumento mentione, uerba hec subdidit: De quibus singulis necesse est a nobis disputari. Cum preterea nullibi ceteroquin in fragmenti huius integro argumento quidpiam occurrat disputationi tali dissonum, immo uniuersa potius conciliari eidem quam optime ualeant, quid nos ultra morabitur, quominus hoc ueneratione dignissimum antiquitatis ecclesiastice monumentum denuo reuindicemus Caio ueteri, cui tot illud rationes uindicant, iis que ex aduerso stant, sufficienter, quod arbitror, solutis.« Hec ille quidem.

»Age uero,« ait Muratorius, »iam proferamus  fragmentum ipsum e uetustissimo codice Ambrosiano decerptum, atque illud eruditorum omnium examini subiiciamus, nullum demendo ex erroribus quibus librariorum imperitia scripturam saturauit atque fedauit, quamquam nichil ii obstent quominus pretium rei intelligamus.« Sic ille; ita et cl. Stoschius fragmentum cum omnibus mendis atque erroribus exhibuit; sicuti fecit Gallandius in tomo II Bibliothece sue PP. ubi in Caii Fragmentis illud collocauit. Utinam corrigendi officium uiri eruditi in se suscepissent. Cum uero factum id non fuerit, nisi quod in nonnullis locis, quorum facilior est emendatio, cl. Freindaller, fragmentum membratim tractans, ueram scripturam reposuit; ego adeptus sum, quam priores illi adhuc ornandam  reliquerant. An boni quid ex his litteris tam fede immutatis expiscari potuerim, aliorum iudicium esto.





FRAGMENTUM ACEPHALUM INCERTI SCRIPTORIS DE CANONE SS. SCRIPTURARUM. 

 [82Kb] I. . . . . QUIBUS tamen interfuit, et ita posuit. Tertio,  Euangelii librum secundo [a 1Kb] Lucam. Lucas iste medicus  [229Kb] post ascensum Christi, cum eo [a 1Kb] Paulus quasi ut [b 1Kb] iuris studiosum secundum assumpsisset numeni suo  ex opinione concriset [c 1Kb] . Dominum tamen nec ipse uidit in carne; et idem prout assequi potuit, ita et  [196Kb]  a natiuitate Ioannis incipet [a 1Kb] dicere. Quarti Euangeliorum [b 1Kb] Ioannis ex discipulis. Cohortantibus [c 1Kb] condiscipulis et episcopis, suis dixit: Conieiunate mihi hodie triduo, et quid cuique fuerit reuelatum,  alterutrum nobis enarremus. Eadem nocte reuelatum Andree ex apostolis, ut recognoscentibus cunctis Ioannis [d 1Kb] suo nomine cuncta describeret. Et ideo licet uaria singulis Euangeliorum libris principia  [597Kb] doceantur, nichil tamen differt credentium fidei [a 1Kb] , cum uno ac principali spiritu declarata sint in omnibus omnia de natiuitate, de passione, de resurrectione, de conuersatione [b 1Kb] , cum discipulis suis, et de gemino eius aduentu, primo in humilitate despectus, quod ro . . . . . . . . . [c 1Kb] , secundum [d 1Kb] potestate regali preclarum [e 1Kb] , quod futurum est. Quid ergo mirum si Iohannes tam constanter singula etiam in Epistolis suis proferat, dicens in semetipso :  Que uidimus oculis nostris, et auribus audiuimus, et manus nostre palpauerunt, hec scripsimus. Sic enim non solum uisorem sed [f 1Kb] auditorem, sed et scriptorem omnium mirabilium Domini per ordinem, profitetur.

Acta autem omnium Apostolorum sub uno libro scripta sunt. Lucas optime [g 1Kb] Theophile [h 1Kb]  comprehendit, quia sub presentia eius singula gerebantur; sicut et semote [i 1Kb]  passionem  [85Kb] Petri euidenter declarat [a 1Kb] , sed [b 1Kb]  profectionem Pauli ab urbe ad Spaniam proficiscentis.

Epistola [c 1Kb] autem Puali, que, a quo loco, uel qua ex causa directe [d 1Kb] sint, uoluntatibus [e 1Kb] intelligere [f 1Kb] ipse declarant [g 1Kb] ; primum omnium Corinthiis schisma heresis interdicens, deinceps Callactis [h 1Kb] circumcisionem; Romanis autem ordine Scripturarum, sed e principium earum esse Christum intimans, prolixius scripsit. De quibus singulis necesse est a nobis disputari,  cum ipse beatus apostolus Paulus sequens predecessoris sui Ioannis ordinem, nonnisi nominatim septem Ecclesiis scribat ordine tali. Ad Corinthios prima [i 1Kb] , ad Ephesios secunda, ad Philippenses tertia, ad Colossenses quarta, ad Galatas quinta, ad Tessalonicenses [i 1Kb] sexta, ad Romanos septima. uerum Corinthiis et Tessalonicensibus licet pro correbtione [k 1Kb] iteretur, una tamen per omnem orbem Ecclesia diffusa esse denoscitur [l 1Kb] . Et Ioannes enim in Apocalypsi, licet  septem Ecclesiis  [33Kb] scribat, tamen omnibus dicit. uerum ad Philemonem una, et ad Titum una, et ad Timotheum duas [a 1Kb] pro affectu et dilectione, in honore tamen Ecclesie catholice, in ordinatione ecclesiastice discipline,  sanctificate sunt. Fertur etiam ad Laudecenses, alia [b 1Kb] ad Alexandrinos, Pauli nomine ficte ad heresem [c 1Kb] Marcionis; et alia plura, que in  [415Kb] catholicam Ecclesiam recipi non potest. Fel enim cum melle misceri non congruit. Epistola  sane Iude, et superscripti Iohannis duas [a 1Kb]  [168Kb] in catholica habentur. Et Sapientia ab amicis Salomonis in honorem ipsius scripta. Apocalypsis [a 1Kb] etiam  Iohannis et Petri tantum recipimus, quam quidam ex nostris legi in Ecclesia nolunt.

 Pastorem uero nuperrime temporibus nostris in  [454Kb] urbe Roma Herma [a 1Kb] conscripsit, sedente cathedra [b 1Kb] urbis Rome Ecclesie Pio episcopo fratre eius. Et ideo legi cum quidem oportet, se publicare [c 1Kb] uero in Ecclesia populo, neque inter Prophetas completum  [d 1Kb] numero, neque inter Apostolos, in finem temporum potest.

Arsinoi autem, seu ualentini, uel Mitiadis, nichil  [51Kb] in totum recipimus, qui etiam nouum Psalmorum librum Marcioni conscripserunt una cum Basilide  Assianum Catafrygum constitutorem [a 1Kb] .




INEUNTE SAECULO TERTIO.
MARCUS MINUCIUS FELIX, CAUSIDICUS ET APOLOGETA.





PROLEGOMENA. DE M. MINUCII FELICIS APOLOGETAE uITA, HISTORIA ET SCRIPTIS, AUCTORE D. GOLHASR. LUMPER O. S. B.  .

 I.---Minutio, seu Minucio, Marci agnomen erat; Octauius siquidem his eum uerbis compellauit  : »Non boni uiri est, Marce frater, hominem, etc.« Cecilius uero: »Quamquam tibi, Marce frater, etc.« Quam nota autem omnibus, et nobilis fuit consularis apud Romanos Minuciorum familia, tam cuilibet hactenus incompertum, utrum ex ea aut qua ex alia suam Minucius noster originem duxerit. Neque ulli magis exploratum que fuerit illius patria  . Quidam tamen eum ex sui libri stylo in Africa natum suspicantur  . Sed hi nec probant, nec probare  possunt aliquid durioris Africani sermonis in eo deprehendi. Numquid potiori iure dici posset Cecilium et Octauium, tanto amoris uinculo Minucio deuinctos, reuera Africanos fuisse, eiusque populares? At sane id, sicut paulo post uidebimus, neque ita certum est, neque ex illorum quantauis amicitie necessitudine potest ullo absque dubio colligi.

II.---Neminem uero fore putamus qui negabit Minucium Rome, que tunc ceterarum totius mundi urbium caput erat, diu mansisse, ubi causidici munere fungebatur, quemadmodum Lactantius  atque  Hieronymus  hoc palam aperteque asseuerant. Ipsemet uero Minucius initio sui libri  scribit Octauium ad se Romam uenisse, atque una cum eo, et altero comite paulo post Ostiam petiuisse: »Cum ad uindemiam, inquit, ferie iudiciariam curam relaxauerant,« id est, cum a forensi labore, quo per totum annum occupabatur, uindemiarum tempore uacaret. Nonne etiam Octauius de se ipso, et de Minucio, uel potius Minucii tantum nomine dixit: »Non tamen sacrilegos aliquos et incestos, parricidas etiam defendendos et tuendos suscipiebamus: hos uero,« scilicet Christianos, »nec audiendos in totum putabamus  .« Ex quibus liquet illum, cum ethnicus adhuc esset, causidici munus obiisse.

III.---uerum nostra etate uir acerrimini ingenii,  Heumannus, dubitari de statu Minucii, eumque e numero causidicorum siue iurisconsultorum eximendum esse censuit  . Nimirum, inquit Heumannus, Lactantius, qui primus omnium inter antiquiores eo munere functum esse Minucium perhibere existimatur, appellat illum quidem »causidicum;« ea tamen eleganti notione, qua ipsum non »forensem,« sed »christiane religionis« causidicum innuat: quo semel posito, Lactantii uerba perperam accepisse Hieronymum arbitratur: quin et eo procedit, ut sibi propemodum persuadeat haud scripsisse Lactantium: »Minucius Felix non ignobilis inter causidicos loci,« sed »non ignobilis inter causidicos Ecclesie fuit.« Scilicet ait, ex compendiosa scriptura Ecce pro Ecclesie, facile loci, nasci potuit. At operam  ludere uir criticus comperitur. Mitto locum illum Minucianum modo laudatum, quem unum uidit, alioque detorsit Heumannus. Licet enim ex eius sententia uerba illius loci minus apta existimentur, quibus eiusmodi lis dirimatur; alibi tamen adeo luculenter suam causam perorat noster »causidicus,« et quidem »non ignobilis loci;« ut nemo plane fuerit qui, equi iudicis partes sibi sumens, iuxta ipsius placita sententiam ferre detrectet. Sic igitur ille  : »Nos cum sacrilegos aliquos, et incestos, parricidas etiam defendendos, et tuendos suscipiebamus; hos  nec audiendos in totum putabamus.« Ubi notandum in primis uerbum suscipiebamus, ex foro sumptum, ut ad eum locum ex Wowerio animaduersum. »Suscepti« enim »clientes.« Seruius ad illud  uirgilianum  :

Et fraus innexa clienti.
»uult, inquit, intelligi preuaricatores qui patroni sunt clientium, quos nunc susceptos« uocamus. Reliqua porro Minuciani contextus, quem descripsimus, ita coherere noscuntur eiusmodi uocis illius acceptioni, ut quisquis integram auctoris sententiam inspiciat, fateatur oporteat ipsum aliquando saltem,  quo tempore scilicet ethnice superstitioni esset adhuc addictus, causidici munere fuisse perfunctum. Neque uero iure quis regerat Octauium hic a Minucio ita loquentem induci; adeoque illud unum ut maxime inde colligi posse, Octauium quidem, non autem Minucium, causarum patronum egisse. Quis enim, inquit uir eruditus  , probe non intelligat Octauium uel de se ipso, deque Minucio simul, uel potius Minucii tantum nomine dixisse, »se aliquando sacrilegos, et incestos, parricidas etiam, defendendos et tuendos suscepisse; Christianos uero nec audiendos in totum putasse?«

Iu.---Quod si rem ita se habere perspicuum sit, illud quoque consequens fuerit, Minucium nostrum, etiam post christiane religionis professionem, in eodem  munere obeundo perstitisse. Siquidem Octauium ad se Romam uenisse scribit  , »quum ad uindemiam ferie iudiciariam curam relaxauerant;« id est, cum a forensi labore, quo per reliquum anni tempus distinebatur, incumbentibus autumnalibus feriis uacaret. Neque est demum cur quis miretur cum Balduino  , »in tam profano et inimico foro consistere causidicum pium potuisse;« ac proinde non est cur inde potius colligat Heumannus  Minucium causidicum Romani fori haudquaquam fuisse. »Hi enim si considerent, uerbis utor Mamachii uiri cl.  , neque semper imperatores cauisse ne qui nostrum publicis muneribus fungerentur, neque omnes, facile quidem certe confitebuntur tertio seculo, quo Septimius Seuerus equior aliquando quam decessores  sui consueuerant, nostris  , et Alexander  et Philippi Augusti, qui nichil aduersum nos decernendum existimauerunt  , adepti sunt, fas fuisse Christiano uiro in forum uenire, patrociniumque eorum suscipere quos aut iniuria affectos aut bonis iniuste priuatos fuisse arbitraretur.« Arnobius enimuero testatur  »magnis ingeniis preditos oratores, et consultos iuris magisteria christiana expetiisse, spretis quibus paulo ante fidebant.« Et quis uero dubitet Arnobium his uerbis ad Minucium nostrum, immo suum, respexisse, quem inter eiusmodi oratores et iurisconsultos primas tulisse probe nouerat? Quid, quod Tertullianus, »Hesterni sumus, inquiebat  , et uestra omnia impleuimus, urbes, insulas, castella, municipia, conciliabula, castra ipsa,  tribus, decurias, senatum, forum: sola uobis reliquimus templa.« Deleat igitur ex suis Parergis Heumannus obseruationem illam qua Minucium albo  iurisconsultorum eradendum statuebat: uigeatque Firminiani et Hieronymi auctoritas, asserentium Minucium Felicem non ignobilis loci, quin et insignem inter causidicos Rome exstitisse  .

u.---Minucius in paganismo ab incunabilis educatus fuerat, sed in prouectiori etate a gentilium superstitione defecit, et christianam fidem amplexus est; quemadmodum de seipso testatur, ubi de Octauio hec habet  : »Cum, discussa caligine, de tenebrarum profundo in lucem sapientie et ueritatis emergerem, non respuit comitem, sed, quod est gloriosus, precurrit,« id est, Octauius me in christiane fidei professione precessit: quod et Cecilius innuit, dum Dialogi initio Minucium rogat »ut, cum in utroque uite genere uersatus fueris, repudiaris alterum,  alterum comprobaris,« nempe licet gentilium superstitionem repudiaueris, attamen fidem christianam comprobaueris »in presentiarum tamen, ita tibi informandus est animus, ut libram teneas equissimi iudicis, nec in alteram partem propensus incumbas, ne non tam ex nostris disputationibus nota sententia, quam ex sensibus prolata uideatur  .« Quam pie autem et sancte post conuersionem suam Minucius uixerit, his Eucherius, Lugdunensis episcopus docet uerbis  : »Et quando clarissimos facundia Firmianum, Minucium, Cyprianum, Hilarium, Ioannem, Ambrosium ex illo uolumine numerositatis euoluam? Dixerant, credo: Quid hoc est? surgunt indocti et celum rapiunt; et nos cum doctrinis ecce tibi in errore uolutamur et sanguine! Dixerant istud;  et idcirco postea uim intulerunt ipsi regno.«

uI.---Postquam Minucius Christo nomen dedit, »nominis huius sacramentis institutus,« ut cum Arnobio  loquar, iam ueritatis uindicem, assertoremque se prebuit  . Dialogum itaque perscripsit duas in partes distinctum, quarum altera Cecilii pro Ethnicis, altera Octauii pro Christianis orationem complectitur; eumque inscripsit OCTAuIUS, ut tradunt Lactantius et Hieronymus: imitatus nimirum Platonem, Ciceronem aliosque ueteres, qui eiuscemodi libris in dialogi formam compositis, illius nomen prefixerunt qui precipuas in eis agit partes.

»Est autem Minucii dialogus,« inquit cl. Blackwallius, »acute, eleganter ac perspicue digestus. Tot fere in eo graues sententias quot periodos deprehendis,  et sententie quidem, sponte ex argumento profluentes, solerter orationi sunt intexte. Rationibus et pugnat et uincit, quantumque acuminis,  tantum habet et salis. Ingenium a natura ipsi datum non ad fingendum, sed ad ueritatem dicendam, quam adulterare nescit. Christianorum doctrinam criminibus liberat que pagani eis obiecerant; aduersariorumque calumnias in ipsorum religionem tam apte tamque euidenter retorquet, ut se, cum male cause fortissimum maximeque timendum oppugnatorem, tum bone nobilissimum prestet patronum  .«

uII.---Ceterum de aliis Minucii uite gestis, quamdiu uixerit, qualiterque mortuus sit, altum apud antiquos et recentiores scriptores silentium: neque de etate qua Minucius Felix uixit, scriptorum habetur consensio. Henricus Dodwellus  persuasit sibi eum extremis Marci Antonini temporibus floruisse, et Dauid Blondellus  , illum equalem fecit Frontoni,  qui M. Antoninum docuit circa annum Christi 160. Plerique non sine ratione quidem eum numerant in scriptoribus seculi tertii ecclesiasticis; non satis tamen certum et perspicuum est quibus eui huius annis floruerit, cuius potissimum imperatoris temporibus Rome uixerit. Guil. Caueus  dicit: »De etate eius, qua uixit, nichil habeo quod pro certo affirmare ausim; si tamen in re obscura dubiaque hariolari liceat, coniiciam, illum, utpote Tertulliano supparem, Cypriano antiquiorem circa annum 220 claruisse.« Io. Alb. Fabricius  obseruat, quod omnes consentiant, Minucium a temporibus Antonini, Commodi ac Seueri non longe abfuisse. Zephyrini Pontificis Romani etate Minucium Rome uixisse coniicit Ceillierius  ex Hieronymo, qui in catalogo  de uiris illustribus Minucium inter scriptores qui id temporis exstitere, recensuit. Eiusdem sententie fuere uiri doctissimi Baronius  et Tillemontius  . Nostra etate uir cl. Io. Daniel ab Houen in epistola ad Gerhardum Meermann, Minucium Athenagore equalem fuisse eidemque principem inter latinos scriptores christianos locum uindicare allaborauit  .

uII.---Preter dialogum hunc, alium Minucii librum de Fato, uel contra Mathematicos Hieronymus de uiris illustribus capite 58, ita enarrat: »Sed et alius sub nomine eius fertur de Fato, uel contra Mathematicos, qui cum sit et ipse diserti hominis, non mihi uidetur cum superioris libri stylo conuenire.« Liber hic, cuius Hieronymus etiam in epistola ad Magnum mentionem facit  , hodie non exstat  Eius Minucium fuisse auctorem, non certum quidem, simile tamen uero est. Ipse enim indicat se de fato commentari uoluisse, his uerbis  : »Ac de fato satis, uel si pauca pro tempore, disputaturi alias, et uberius et plenius.« uerum, obseruante cl. Dupinio  , utrum in alio libro de Fato amplius disseruerit,  et an tractatus, qui Hieronymi temporibus exstabat, is esset quem promiserat, an potius inde ansam arripuisset auctor aliquis quemdam Minucii nomine supponendi, incertum est. Cum uero satis apertum sit hoc ingenii monumentum interiisse, mirum sane quod Sebast. Nanus Tillemontius  de Minucio eiusque Dialogo erudite disserens, addat illud legi typis exscriptum in quadam Arnobii editione.





FRANCISCI BALDUINI IC. DISSERTATIO DE MINUCII FELICIS OCTAuIO.

 Ut hunc siue libellum, siue dialogum, qui multis iam seculis falso creditus est dictusque esse octauus Arnobii aduersus Gentes, et inscriberem, et esse plane liquidoque affirmarem M. Minucii Felicis Octauium, facile mihi persuaserunt duo et boni, et antiqui, et graues testes auctoresque, Lactantius atque Hieronymus. Ille enim suarum Institutionum lib. I, cap. 11, citat »Minucium Felicem in eo, ut ait, libro, qui Octauius inscribitur.« Et ex eo uerba quedam descripta recitat que non patiuntur nos aut alium aliquem, aut alterius cuiusquam, Octauium fingere. Idem lib. u, cap. 1, loquens de Christianorum quos legerit eloquentia, primo loco hunc Minucium laudat. »Minucius, inquit, Felix, non ignobilis inter causidicos loci fuit. Huius liber,  cui Octauius titulus est, declarat quam idoneus ueritatis assertor esse potuisset, si se totum ad id studium contulisset.« Testis alter est Hieronymus, qui hunc, sicuti ipse fatetur, Lactantium secutus, in catalogo Scriptorum ecclesiasticorum ait: »Minucius Felix, Rome insignis causidicus, scripsit Dialogum Christiani et Ethnici disputantium, qui Octauius inscribitur.« Idem in epistola ad Magnum, oratorem Romanum, »Minucius, inquit, Felix, causidicus Romani fori, in libro, cui titulus Octauius est, quid gentilium scripturarum dimisit intactum?« Iam autem non esse hunc librum Arnobii, satis patet, cum Minucii esse apparet. Et uero, quod Hieronymus in eadem epistola subiicit, indicare alioqui poterat Arnobii non esse, cum quidem  non nisi septem, qui et iamnum exstant, libros aduersus Gentes Arnobium scripsisse testetur. Cumque alterum quemdam librum Minucio nostro falso inscriptum fuisse narret, tanto miror doleoque magis hunc, qui eius erat unicus , fuisse illi  subreptum, alterique, non domino, iniuste adscriptum; ut et plagio et partu supposito facta nostro Minucio duplex iniuria esse uideatur. Sed hec frequens est querela de librariorum nichil non temere miscentium facinoribus. Fortasse, ut hunc libellum Arnobio quidam adscriberent, quedam styli et argumenti similitudo, que imperitos persepe fallit, fecit: et cum legerent Octauium, statim somniarunt octauum aliquem esse librum. Ridicule profecto et inepte. Saltem Arnobio perpetua oratione utenti dialogum temere adscribendum non esse cogitassent. uerum inscitie tam ceca quam confidens est audacia. Sane Hieronymus scribit Nepotianum suum tam in scriptoribus ecclesiasticis diligenter uersatum fuisse, ut, si quid ex iis proferretur,  statim agnosceret atque discerneret, quid Tertulliani, quid Cypriani, quid Lactantii, quid Minucii, quid uictorini, quid Arnobii esset. Ceterum, tanto magis miror Erasmum eo loco, illum dico Erasmum hominem acerrimo iudicio preditum, et talium scriptorum minime obtusum censorem, annotasse huius Minucii nichil nunc exstare.

Cuius potissimum imperatoris temporibus Rome uixerit noster Minucius, nondum mihi satis liquet. Hieronymus in suo catalogo, quo scriptores ecclesiasticos eo qui uixerunt ordine recensere uidetur, illum Origeni proximum, Cypriano priorem fuisse, obscure significat. Sed huius alioqui uel seculum uel etatem non indicat. Certe in Cypriani de Idolorum uanitate libello plurima sunt que tot idem  uerbis in Octauio Minucii leguntur; necesse ut sit, aut hunc ab illo, aut illum ab hoc ea sumpsisse. Hieronymus uero in epistola ad Magnum, loquens de latinis scriptoribus Ecclesie, etsi Minucium ante Cyprianum laudet, tamen illam de idolis orationem  adscribere Cypriano magis uidetur. Sed et in Apologia pro suis aduersus Iouinianum libris, primo loco Tertullianum, secundo Cyprianum, tertio Minucium commemorat. Sabellicus, sed sine teste, affirmat eum Rome floruisse quo tempore Urbanus ibi erat episcopus, hoc est, temporibus Alexandri Seueri imperatoris. Si ita esset, esset Minucius antiquior Cypriano, equalis Tertulliano, nostrisque adeo Iuriscons. Ulpiano et Paulo. uerum etsi posteriorem fuisse credam, tamen proxima illa tempora secutum esse existimo: nostra uero non attingere nisi interuallo longissimo, hoc est, annorum prope CIC CCC.

Minuciam gentem olim Rome nobilem fuisse memini, in qua quatuor consules Minucii Augurini intra annos quadraginta numerari possunt. Sed et Minucios  Rufos, et Minucios Thermos in Fastis consularibus lego. Denique et Minucius Fundanus Asie preses fuit illustris, ad quem Hadrianus imperator non iniquam de Christianis legem misit: ut iam nichil dicam de eo cuius in Epistolis meminit Plinius, uel quem ille noster laudat Iulianus, cuius ad Minucium Natalem libri de Iure ciuili laudantur.

His uero omnibus unum Minucium Felicem, etsi non fuerit eiusdem aut gentis aut familie, facile antepono, etate quidem posteriorem, doctrina tamen, uirtute et, quod primo loco numerandum est, pietate multo superiorem. Fuit enim non modo iurisconsultus magnus, et excellens suo tempore orator: sed et, quod maius est, fuit serio Christianus. Afrum fuisse suspicor, licet id affirmare non ausim.  Certe Frontonis Cirtensis  ita meminit, ut in Africa uersatum se esse significet. Estque genus dicendi scribendique secutus, quale Afri illi, Tertullianus, Cyprianus, Arnobius: ut iam de posterioribus non loquar, quos eadem olim aluit Africa, illa, inquam, felix fecundaque Africa, que ut semper aliquid noui proferre dicebatur, sic etiam religionis nostre uindices et patronos doctissimos acerrimosque protulit, et ad ipsius quoque Romane Ecclesie presidium atque defensionem emisit, nam et ex eadem Africa prodibant hostes minime ignaui, neque improbi minus, quam uehementes calumniatores, qualis, ne longius abeam, fuit ille, cuius iam memini, Fronto: quem quidem  tam impudentem rhetorem, quam impium Christianorum aduersarium fuisse, ex Minucio intelligemus. Nollem hunc fuisse Papirium Frontonem, iurisconsultum, qui in Pandectis laudatur. Suspicor potius fuisse Cornelium Frontonem rhetorem, quem Capitolinus narrat fuisse preceptorem M. Antonini philosophi, imperatoris, et ex cuius etiam schola oratoria accepimus prodiisse illum nostrum  Melitonem, qui ad Christianorum defensionem, eloquentiam suam conuertit: ut quod illis impius preceptor probrum asperserat maledicendo, bonus discipulus abstergeret respondendo.

 Minucium nostrum Rome causas egisse, paulo ante ex Lactantio et Hieronymo dictum est: neque hoc ipse dissimulat, cum uindemiarum feriis curam iudiciariam sibi remissam fuisse narrat. Sic enim et Ulpianus in Pandectis lege I de Feriis scribit, M. Antonini imperatoris oratione expressum fuisse, »ne quis messium aut uindemiarum tempore aduersarium cogeret ad iudicium uenire.« Sicuti et Suetonius  narrat Augustum statuisse, »ne Septembri Octobriue mense necesse esset« in senatum uenire. Immo uero et ipse Cyprianus, tamquam alter Minucius, in sua Epistola ad Donatum  meminit eius temporis quo, ut ait, »indulgente uindemia solutus animus in quietem, solemnes et statas anni  fatigantis inducias sortitur.« At tum quidem secessus amenos captare se ait, ubi de rebus diuinis cogitet. Non dissimilis est narratio nostri Minucii. Felices uero ille ferie, quibus a foro subselliisque abductus nobilissimus causidicus est ad religiosam siue commentationem siue disputationem. Cicero, quod abs nostro Sceuola accepit, narrat . »Lelium cum Scipione solitum esse rusticari: eosque incredibiliter repuerascere esse solitos, cum rus ex urbe, tamquam ex uinculis euolassent: conchas« etiam, »et umbilicos ad Caietam, et ad Lucrinum legere consuesse, et ad omnem animi remissionem ludumque descendere.« Eius uero exempli statim mihi in mentem uenit, cum Minucium audirem, relicto strepitu forensi, cum suo Octauio  rusticari, et in littore Ostiensi suauiter spectare puerilem, quem describit, ludum. Sed cum deinde audio quam in illo secessu et grauis et seria de religione disputatio fuerit, et quale sit in deserto fornice consilium, sentio numquam coactum Rome fuisse senatum maiori de re: nullumque forum, urbem nullam, nullum negotium, illi siue otio, siue solitudini pretulero: sepiusque ut iurisconsulti eo modo feriari, secedere atque rusticari aliquando uelint, optare cogor. An in eorum animos cadere non potest sancta aliqua et religiosa et secreto suo digna rerum diuinarum cogitatio? Lactantius innuit, Minucium sese totum non contulisse ad studium rerum ecclesiasticarum. Sed tanto nobilior eius iurisprudentia fuit, que, qualis esse debet, in republica  fuit: et rerum diuinarum humanarumque curam et cognitionem coniunxit: tantoque propterea magis eius exemplum nostri ordinis hominibus commendo, ut saltem diebus nefastis in otio melioris religionis fastos excolant, iisque se dent atque addicant. Habebant olim feriantes Romani suam »decursionem Tiberinam,« cuius meminit Cicero , suamque, ut leges  nostre uocant, »Maiumam« ad Ostiam. Sed excursio nostri Minucii quam minime aut otiosa aut ludicra fuit? Digna  profecto, cuius uestigia libenter conspiceret Augustinus: et illum recessum, in quo habita est disputatio, salutaret, cum in ecclesia Ostiensi matrem suam Monicam sepeliret. Equidem religiosi eius colloquii, quod sancta hec matrona cum filio suo habuit ad ostia illa Tiberina  meminisse soleo, quoties Dialogum hunc Minucianum lego.

Quenam esset Romani fori conditio, quum in eo uersaretur Minucius, queque Ecclesie in ea urbe tunc facies esset, eius etatis memoria plane ostendit: et que aliquando scripsi ad Edicta ueterum Principum Rom. de Christianis, eam rem illustrant. Neque ignota est historia temporum, quibus Decius aut ualerianus imperauit. Bene uero  habet: Iurisconsultis, quorum de iure ciuili responsa legimus, non solum ab religione alienis, sed et eius acerrimis aduersariis, successisse christianum causidicum: et illud siue forum siue collegium Rom. toge atque aduocationis, quod tot iam annis conspersum fuerat sanguine et cineribus piorum hominum, tandem aliquando uoce et uestigiis christiani iurisperiti expiatum atque consecratum fuisse. Arnobius libro primo gloriatur, et oratores et iurisconsultos, magnis, ut ait, ingeniis preditos, transiisse ad Ecclesiam. Credo equidem, cum id scriberet, de Minucio eum suo cogitasse. Multos eius ordinis fortasse numerare uix potuisset. Sed Minucii tamen exemplum quosdam secutos esse credo: ut et Minucius habuit, quos  in eodem stadio sequeretur. Saltem Hieronymus ad Magnum, ubi Minucium laudat, meminit duorum Romane urbis senatorum, Hippolyti et Appollonii, qui, ut et inter Scriptores ecclesiasticos referrentur, meriti sint. Quid dicam de illo  uettio Epagatho Lugdunensi, qui olim et multis quidem ante Minucium annis et fuit et partim ignominie, partim honoris causa  publice appellatus est  ADuOCATUS CHRISTIANORUM? An horum causam aliquando in foro Roman. Minucius egerit, nescio. Certe Tertullianus uix hoc licuisse significat. Tam odiosa tunc erat eorum siue religio, siue Ecclesia, cui status reipublice imperiique Rom. aduersabatur, totque iam erat publicis preiudiciis  confossa, ut ipsius nominis Christiani confessio ad damnationem satis esset. Tantum abest, ut huius religionis esset, que libertatis erat, assertio. Sed tanto magis interea miror in tam profano et inimico foro consistere causidicum pium potuisse. Mirum uero, cum iam annis prope ducentis orbis Romanus et palam et publice et libere Christo nomen dedisset, auctoribus ipsis imperatoribus, uisam esse legem necessariam, que et tandem lata est, ut in nullo foro uel aduocatus uel causidicus  esset ullus, uel ius postulandi quisquam haberet, qui Christianus non esset.  Quam fuit itaque nobile Minucii nostri exemplum, qui bonarum partium, quantum potuit, patronus Rome fuit, quo tempore nondum impune hoc licebat! certe Christianis tunc erat interdictum foro, neque iis ius postulandi pretor dabat. uerum etsi magis illi palliati quam togati esse solerent: tamen quia iis respublica sepe carere non poterat, aliquando togatos esse eos, et eorum quosdam aliquod in republ. munus obire passi subinde sunt ethnici principes. Christiani imperatores deinde multo fuere indulgentiores, qui eos et consules et prefectos urbi atque etiam pretorio interdum creabant, quos alioqui non ignorabant  esse acerrimos hostes religionis, quod intelligi potest uel ex unius Symmachi conditione. Sed facti tandem aliquando sunt seueriores, et senatum forumque Rom. perpurgarunt et Minucios quosdam esse iusserunt, quicumque uel ius dicerent, uel causas agerent. Aram uictorie, que in uestibulo curie stabat, et ad quam senatus iurare atque sacrificare solebat, iampridem euerterant, ipso etiam et Symmacho  et senatu reclamante. Sed effecerunt postremo, ut non modo a tali superstitione liberi essent omnes togati, sed etiam ut nulla in foro nisi christiana esset illa iurisprudentia, cuius iam olim aliqua in Minucio nostro effigies fuerat.

Minuciani huius libelli inscriptio, et dialogi forma,  antiquum eruditumque scribendi morem refert. Genus dicendi est argutum, acre, uehemens: est pressum, densum, neruosum, crebis sententiis compactum, omniumque antiquitatum atque historiarum memoria refertum, et in quo plures sententias quam periodos numerare possis. Nam neque uerbosi olim fuerunt Christiani, qui uerba dare nondum didicerant: et eorum patroni erant homines docti, ac, ut uno uerbo dicam, polyhistores. Quod ad falsa crimina attinet, non tam uerbis et libellis, quam uita et re ipsa refellebant aduersarios.

Questio que hic proponitur, et causa qua de agitur magna est, de religione nempe uera aut falsa. Acerrima utrimque est actio atque contentio.  Exitus et uictoria est qualis esse debet, ubi uerum cum falso confligit. Malarum partium uehemens patronus, et bonarum grauis hostis est Cecilius Natalis. Harum contra uindex, et illarum accusator acerrimus atque iustissimus est Octauius ianuarius. Medius sedet bonus iudex atque arbiter Minucius Felix. Contentionis occasio fuit, quod, cum hic cum duobus illis, quos nominaui, in littore Ostiensi ambularet, ab Octauio Christiano reprehensus sit Cecilius ethnicus, qui occurrens idolo Serapidis, illud colere se significasset. Sane  olim Pisone et Gabinio coss. Serapidis sacra Capitolio et urbe fuerant eiecta: sed postea fuerunt restituta, et in suburbiis facile herebant. Reprehensus Cecilius fremit, et tamquam irritatus grauiter in Christianorum religionem inuehitur: suamque simul superstitionem defendens, Octauium ueluti lacessit. Sed imprudens incurrit in aduersarium fortem et acrem: et ut, ille ait,

   Fragili cupiens illidere dentem,
Infregit solido. 

Cause status non unus est. Cecilius uarie et confuse agit de multis. Octauius pleraque et depellit sola inficiatione, et retorquet iusta recriminatione. Quedam ingenue confitetur: sed iure defendit. Itaque hec disceptatio partim facti, partim iuris questionibus  constat. Tertullianus antea, et ante Tertullianum Iustinus et Athenagoras, quorum exstant apologetici libelli, et postea Cyprianus partim contra Demetrianum, partim in libello de uanitate Idolorum, et multo deinde magis Arnobius atque Lactantius hanc causam egerunt: et usi plerumque sunt non iisdem modo et sententiis et argumentis, sed et uerbis et formulis. Sic enim maiores nostri eadem de iisdem, ut ille olim dicebat, dicere solebant.

Atque utinam posteritas tale obseruasset exemplum, ambitiosa nouitas bonam antiquitatem non inquinasset. uelim sane Apologias eorum, quos dixi, cum hoc Minuciano libello conferri: ut alium nunc commentarium colligere non sit necesse. Multa ex ueterum philosophorum disputationibus, et petarum  fabulis et Romana Grecaque historia subtiliter et docte hic repetuntur. uerum ineptum esset iis de rebus annotationes multas et otiosas hoc loco inculcare. Mallem que ad antiquitatum Christianarum memoriam pertinent, copiose explicare. Sed et harum commentariis alius dabitur liberior locus: nam iis, quos iam inchoaui, absoluendis aliquando me dedam. Iam uero preter illos, quos dixi, libellos ualde uelim etiam hic legi et comparari aduersarias orationes Symmachi et Ambrosii: ut quam causam acriter quidem, sed priuatim tamen quo tempore Christianis palam esse uix licebat, actam esse ex Minucio audiemus: eamdem multis post annis publice in aulico consistorio iterum iterumque agitatam: in eaque nobilem Romanorum sacrorum patronum, qui et Pontifex  maximus et prefectus urbi erat, cum maximo et acerrimo Antistite Christiane religionis commissum, quo tempore nostri liberi erant, et bona equaque conditione, audiamus: presertim cum iudex et arbiter sederet, non modo tam religiosus quam Minucius, sed multo maioris auctoritatis, et qui rem bene iudicatam exsequi, et aduersarii calumniatoris petulantiam reprimere atque cercere posset. Si quis denique hic adiungat Augustini libros de Ciuitate Dei, ad Octauii disputationem multum lucis et splendoris adiunxerit, ego in talibus commentariis nunc describendis non immorabor; sed breuiter tantum delibabo quedam capita Minuciani libelli, ut lectorem premoneam.

 Cecilius principio laudat nescio quam siue Academicam , siue Pyrrhonicam , quasi nulla esset religionis scientia; et Epicurea audacia exagitat Dei prouidentiam, prope ut ille  Cotta apud Ciceronem in libris de Natura Deorum, Octauius Prouidentiam defendit: Neque iis etiam argumentis uti dedignatur, quibus uelleius apud eumdem Ciceronem refellit Cotte uanitatem. Cecilius exprobrabat, Christianos Deo, ut quidam Fato, addicere, quidquid agitur geriturue. Abs uerbo Fati, tametsi odioso propter ineptias Stoicorum, qui ea uoce abutebantur, non abhorret Octauius. Sed longiorem ea de re disputationem in aliud tempus reiicit, et eum ueluti scopulum caute refugit. Sane Hieronymus in Catalogo, et ad Magnum  testis est, quemdam de Fato librum  olim Minucio inscriptum fuisse: sed falsam fuisse inscriptionem monet. Credo illi a quibusdam esse adscriptum, quia hic uidebatur tale aliquid esse pollicitus. Arnobius, quem Minucii discipulum et imitatorem appellare soleo, modo aduersarios de fato accusat, modo etiam Christianos eodem nomine accusatos fuisse ostendit: et in utraque tamen causa, cum ad rem uentum est, heret et nescio quomodo attonitus . Nam  lib. uII, posteaquam exagitauit fatum, presertim quale Stoici fingebant: »has tamen, inquit, partes, quia res nimium longi est multique sermonis, inexplicatas transcurrimus atque intactas.« Idem lib. II, cum scriberet Christianos urgeri rogatos, an sine uoluntate Dei  quidquam fieret? tam se utrimque premi sentit, ut, ad elabendum, deprecatione cuiusdam ignorantie utatur. »Si, inquit, cuncta eius uoluntate conficiuntur, nec citra eius nutum quidquam potest in rebus uel prouenire uel cadere, necessario sequitur ut mala etiam cuncta uoluntate eius intelligantur enasci; sin autem dicere uoluerimus, pessimorum ab eo reiicientes causas, mali esse conscium, generatoremque nullius: incipient uideri aut eo inuito res pessime fieri, aut, quod sit immane dixisse, nesciente, ignaro, ac nescio.«

Quid igitur tandem inter has ueluti symplegadas constrictus, questioni respondet? »Respondeamus, inquit, necesse est, nescire nos ista, etc.« Iustinus antea in sua Apologia non dubitauerat  , ut appellat, aperte inficiari, planeque reiicere, dum scopulum unum, quem imminere alioqui putat, uult effugere. Atqui tunc in alterum incurrit, quem non minus aut Minucius aut Arnobius reformidasse uidetur. Tandem uero Augustinus in eadem Africa uolens ueluti persoluere, quod Minucius pollicitus esse dicebatur; et, quod hic prestare fortasse  uix potuisset, cumulate dependere: subtiliter exposuit in hac questione medium quidpiam, quo satisfieri posse iudicauit utrique difficultati. Sciebant et Minucius et Arnobius quenam olim fuisset dissensio disputatioque inter Chrysippum et Diodorum , siue de Fato. Nam et nos ex Cicerone atque Plutarcho illam utcumque cognoscimus. Sed ne in huius quidem iudicibus et arbitris nostri quidquam deprehendebant, quod omnino sequerentur. Itaque quamdiu non liquebat, amplius pronuntiare quam temere aliud statimque definire maluerunt.

Redeo ad Cecilium. Is suorum numinum antiquitatem, passimque receptam auctoritatem, quantum potest, tuetur. Christianorum Deum uerum et unicum  exagitat; et eos interea tamquam proscindit. Octauius idolorum fabulam et uanitatem salse traducit, iisdem etiam uerbis usus quibus Cyprianus in eodem argumento utitur. Neque uero difficilis fuit reprehensio, cum quidem et ipsius Ciceronis libri de Natura Deorum ueluti suffragarentur. Nam et Arnobius, lib. III, post principium, testis est, propterea quosdam Christianorum hostes aliquando »mussitasse, libros illos iussu senatus abolendos atque concremandos esse.« Quid? res ipsa, que abs suis quoque cultoribus est irrisa  ultro sese refellebat. Sed et quod huc pertinebat, facile describere potuit Minucius ex Tertulliano, Iustino, Athenagora, Theophilo: ut et postea ex Minucio Arnobius,  Lactantius, Ambrosius, Augustinum, cum eamdem causam agerent. Certe quod Octauius de Saturno narrat, Lactantius ipsum Minucium auctorem laudans repetit, latiusque exponit lib. I, cap. 11. Ut autem Octauius totam fabulam Romane superstitionis salse subsannat: sic et ipsorum oraculorum, quibus tantopere gloriabantur ethnici, uanitatem eleganter ostendit: ac ante suam quidem etatem oraculum Apollinis Pythii desiisse significat: sicuti et Plutarchus fatetur temporibus Adriani imperatoris plane defecisse: Sic enim cum Christiane religionis ueritas inualesceret, necesse fuit euanescere imposturam illorum . Porro Octauius de demonibus et eorum, cum abs Christianis adiurantur, trepidatione narrat, quod antea Iustinus et Tertullianus in  Apolog. et Cyprianus contra Demetrianum et postea Lactantius lib. quarto, cap. uigesimo septimo. Itaque facile refellit ipsum quoque Ulpianum, Christianos, ut impostores, huius, ut uocant, exorcisationis causa, irridentem Lege I. de Extraord. Cognit. Inanes non fuisse exorcismos posterioribus quoque temporibus, et fuisse frequentes in Ecclesia, intelligi quoque potest ex Optato Afro et Augustino, scriptoribus a Minucio minime alienis.

Sed et de Deo unico multa Octauius inculcat, non dissimilia iis, que Iustinus . et Clemens Alexandrinus collegerant. Nam et utrumque legisse noster potuit. Neque uero preterit, quod Cyprianus urget, ipsum quoque uulgus naturaliter appellare Deum  unum et singularem, cum Numen inuocat: sicuti et Lactantius lib. II, cap. 1, ait ethnicos, cum iurarent, Deum potius, quam Iouem nominasse. In antiqua formula iurisiurandi Rom. nominatur Diespiter. Sed Cicero, lib. uII Epist. ad Trebat., dixit, »iurare Iouem lapidem.« Sepe etiam Iouis meminisse olim iurantes constat, et apud Grecos est appellatus. Mirum uero, quod Cecilius gloriatur, ignotis etiam numinibus Romanos aras exstruxisse. Nam quid hoc aliud est, quam errorem confiteri? Talem aram Paulus Athenis uidisse se ait, et ex ea sumit argumentum conuincende huius ignorantie, docendorumque Atheniensium. Neque in Attica modo, sed et in Elide fuisse aras ita inscriptas, testis est  Pausanias. Et fortasse postea Octauius, cum docere Cecilium  instituit, Pauli exemplo inde repetiit sue catecheseos de ueri Dei cognitione principium.

Illud quoque mirum uideri posset, Cecilium gloriari, »que apud alios populos singula numina coluntur, uniuersa Rome coli:« Nihil ut supersit, quam ut suum Pantheon gloriose ostentet. Atqui obstabat lex Romuli, que peregrinos deos coli uetabat. Obstabat Ciceronis sententia, qui confusionem religionum alioqui fore pronuntiat. Sed peregrinos fortasse non iudicabant, quia iam erant publice acciti, et ueluti ciuitate donati. Sic urbs illa, que ab Atheneo  scite dicta erat , salse abs Theophilo nostro ante Minucii etatem, appellata est . Nam et Tertullianus  dixerat, »in ea consedisse conuentum  demoniorum,« curiamque deorum. Interea non temere adiecit, illic quiduis colere, ius fuisse, preter Deum uerum. Estque profecto memorabile, quod Augustinus lib. I de Consensu Euangelistarum, cap. 18, scribit, cur illum unum non coluerint Romani, qui colebant omnes alios. Quia, inquit, solum se coli uoluerit, illos autem deos Gentium, quos isti iam colebant, coli prohibuerit. Cum autem de ipso Christo quereretur, alia etiam causa fuit, cur senatus reclamaret. Porro, ut Augustinus in eo libro multa inculcat, que ex nostro Octauio repetita uideri possent; sic et, quod eleganter respondet de excidio Hierosolymitano, Octauii de eadem re responsionem confirmat. Sed singula nunc describere nichil attinet. Redeo ad Minucianum auditorium.

 Cecilius Christianos accusat, quod »templa tamquam busta despiciant.« Fatetur Octauius. Nam et Clemens Alexandrinus in antea probauerat, illa esse  sepulcra. Sed Arnobius lib. uI »templa bustis superlata« fuisse ait. Ceterum Christiani alia postea ratione ex suorum martyrum sepulcris, non modo templa, sed et altaria effecerunt. Neque non potuit Minucius ea uidisse. Sed ita est profecto. Etsi maiores nostri religionis nomine multa facerent in speciem similia iis, que ab ethnicis fiebant: tamen,  quia alius erat finis, aliusque usus, sua sacra defendi posse sciebant, etsi aliorum damnarent. Sacrificiorum Romanorum ritus quam ualde irrident! Atqui non dissimilis olim eorum, que lege diuina Iudeis mandata erant, forma fuit.

Etsi autem Christiani etate nostri Minucii sua templa superbe attollere ad exemplum ethnicorum non possent: tamen suas saltem habebant cryptas, et quasdam etiam edes et domus sacras in apertis et editis locis, ut Tertullianus ait, et lubenter conueniebant ad illa suorum martyrum sepulcra: que uocabant. Nam et hec illis permisisse Gallienum imperatorem  Eusebius scribit. Ridet autem Cecilius, quod Christiani suos iam uita functos, non tam  mortuos esse, quam dormire dicerent et crederent corporumque resurrectionem iactarent. Atqui et apud suum Homerum  legerat, , et apud uirgilium  »somnos adimere,« cum de mortuis in uitam reuocandis agitur. Quid preterea hic responderit Octauius, conferri potest cum iis, que antea Theophilus, Athenagoras, Iustinus, Tertullianus, eadem de re scripsere. Nam hos secutus Minucius est. Ridet Cecilius  Christianos, quod cadauera ungant, non coronent. Atqui et Romani, etsi quid agerent ignorarent, unguenta funebria habebant. Notus est ille Enni uersiculus:

Tarquinii corpus bona femina lauit et unxit.

Et licet Leges XII. Tabb. seruilem uncturam cadauerum,  ut ait Cicero , tollerent, aliam tamen relinquebant: et ipsi iurisconsulti inter iustos funeris sumptus unguenta referunt . Quod ad »coronas cadauerum« attinet, fatetur Octauius Christianis ineptas uideri: et eos propterea in eo genere ethnicos imitari nolle. Tertullianus in libro de Corona , ait, »a seculo coronari et ipsas Libitinas:« Et ipse Cicero pro Flacco  meminit »auree corone imposite mortuo« cuidam »Castricio.« uerum quid antique leges Rom. de Coronis cadauerum statuerent, dixi ad Duodecim Tabb. Denique ridet et indignatur Cecilius, apud Christianos »cadauera humari,« non »uri.« uerum est uetus illud, »Risu inepto nichil est ineptius.« Quid Octauius?  Simpliciter respondet, antiquam esse suam et meliorem sepeliendi consuetudinem. Quod et Arnobius respondit. Nam et post Minucium mota iterum hec questio est. Atqui Romani poterant sui saltem Ciceronis librum secundum de Legibus  legisse, qui hunc morem defendit et confirmat. Et Plinius lib. uII, cap. 54, »Ipsum, inquit, cremare apud Romanos non fuit ueteris instituti: terra condebantur.« Sane Tertullianus de Corona  ait, Christiano non licuisse cremare, et  libro de Resurr. carn. ridet eos, qui »atrocissime,« ut ait, »exurunt defunctos.«

Porro Augustinus lib. XI Confess. significat in ecclesia Ostiensi peculiarem aliquem etiam fuisse morem  humandorum corporum. An is quoque iam tum in usu esset, cum ibi ageret Minucius, nescio. Ridiculum uero, quod Cecilius, seuerus scilicet censor, Christianos accusat, quia neque unguentis delibuti, neque sertis redimiti essent. Mirum, quod interea non miratur, eos tamen usos iam tum fuisse oleo et chrismate. Sane sobriam, siccam, frugalemque uitam, hoc est, ab unguentis alienam, ipsi etiam ethnici laudare solebant: et Plato ex sua Republica, quam optimam suo iudicio fingit, Homerum non eiicit nisi unguento perfusum et uittis redimitum, et, ut hic noster Octauius ait »coronatum:« cum significaret sese habere nolle ciues tam molles. Ac ne longius abeam, uespasianus quemdam ungentis madentem, et gratias agentem pro impetrata prefectura, auersatus,  »Mallem, inquit, allium oleres.« Sed quid non obiiceret Cecilius, cum etiam Christianos accuset, quia flores naribus supponerent, nec capiti coronando imponerent? Atqui ipse Lucianus in suo Nigrino ipsos Romanos rectius irridet, quod Christianos hic non imitentur, et faciant contra naturam, planeque nichil aut sapiant, aut sentiant. Adde Tert. de Cor. mil.

Ceterum Cecilius, ut alter Lucianus in Peregrino, Christianos irridet, quod colant hominem crucifixum. Octauius breuiter negat hominem tantum esse, quem colant: et regerit, aduersarios potius esse , qui reges tamquam deos colant, et per eorum etiam genium iurent: quin immo grauius puniant ita peierantem, quam si quis suum Iouem iurando sciens  falleret. Suspicor hic notari quamdam constitutionem Alexandri Seueri: que tamen relata est in libros Iuris L. II, C. de Rebus credit. Sane olim Christianos noluisse uti tali formula iurisiurandi, testis est Tertullianus in Apologetico. Sed tanto magis miror eam posteriorum Cesarum Christianorum legibus commendari.

Cecilius contumeliose obiicit Christianos etiam »ipsam crucem adorare.« Negat Octauius. Aduersarius iis, ut furciferis, maledicit. Noster  cruciferos suo modo dici non recusat, et de sue crucis signo religioso,  respondet, quod antea Iustinus et Tertullianus scripserant, et postea Lactantius lib. Iu, cap. 27.  Nam et quanti illud fecerit Constantinus, notum est: certe ut uulgo res minus esset ignominiosa, edixit ne deinceps facinorosi cruci affigerentur. Non desiit tamen Iulianus Apostata, ut Cecilius, Christianis ignominie causa exprobrare crucis cultum, sicuti ex Cyrillo intelligi potest.

Mira est impudentia calumnie. Eo tandem euasit, ut nescio que sacrorum monstra Christianis obiicerent aduersarii, »et qualia demens   Aegyptus portenta colit.« Audet etiam Cecilius fingere illos »adorare caput asini,« quamquam primus hoc non finxerit. Octauius tam putidam calumniam inficiatione depellit, et id potius de aduersariis  uere dici posse, recriminando probat, secutus suum Tertullianum , qui et Christianos uulgo dictos esse asinarios, et Christum ipsum auribus asininis tamquam aliquem Midam ab impio pictore expressum fuisse narrat. Talem autem confictam fabulam esse significat, quod Cornelius Tacitus mentiendo tale quippiam de Iudeis recitasset. uerum et ante Tacitum multis annis Apio Alexandrinus tempore Caligule in Iudeis accusauerat quamdam . Ceterum, cum Iosephus tale mendacium iam refutasset, minus ignoscendum est Tacito, qui in eo perstat: minime uero illis, qui maiori etiam impudentia Christianis hoc probrum aspergunt.

Turpius est quod Cecilius eodem pudore clamitat,  eos »colere nescio que pudenda.« Ecquo ruit impura maledicentia? Octauius sue uerecundie esse intelligit, id longiori oratione non refellere: interea audire cogitur, alia non minus nefanda, cum Cecilius declamaret nefarios esse Christianorum cetus antelucanos, incesto et parricidio pollutos, prope ut olim erant Rome Bacchanalia. Octauius talia crimina non solum abs suis depellit, sed etiam retorquet in aduersarios. Quam incesta essent Romanorum sacra non est ignotum. Nam et eorum peta  , »Nota Bone, inquit, secreta dee.« Diu etiam humanas uictimas immolarunt: etsi in aliis gentibus hanc, non iam dico sanctam, sed sanguinariam et sceleratam feritatem reprehenderent. Est autem memorabile, quod Plutarchus in Problem. narrat, eos obtendisse ad hoc  suum factum excusandum, aliorumque damnandum. Mirum uero Christianis sacra talia obiecta fuisse. Fuit tamen uetus et diuturna hec calumnia: et quidem promiscue libidinis suspicionem facile augebat quorumdam credulitas, qui alios ex suo ingenio estimant, et nocturna promiscue multitudinis coitio, et quia Christiani sese fratres sororesque appellarent, atque etiam osculo sese inuicem exciperent. Quid dicam, osculo quosdam impudice abusos esse, ut et fatetur et conqueritur Clemens Alexandrinus in Pedag. Christiani satis multa castissimi sui pudoris testimonia opponebant. Sed nichil audit impudens maleuolentia, que ut linguam habet intemperantem, sic neque frontem neque aures habet. Sane et olim Apionem tale quippiam de Iudeorum cetibus confinxisse  narrat Iosephus. Ergo nichil nostris tali infamia oppressis aliud superfuit, quam, quod scite et eleganter Aeschylus ait, . Non erant impostores, qui uerba darent: non homines clamosi et impotentes, qui conuiciis, maledictis, libellis famosis aduersarios uicissim opprimere uellent. Rebus ipsis falsum refellere, et eo tandem modo uincere sedendo et silendo malebant: et bona interea conscientia sese sustentabant atque consolabantur. Sic bonam causam agebant bene.

Mirum rursus, Cecilio tam insolentem uisam esse illam inter eos »fraterni nominis communionem,«  cum et ipse Ulpianus scripserit, eum, qui fraterna caritate diligitur, etsi frater non sit, recte tamen Fratrem simpliciter appellari quod et in libros iuris relatum est L. quinquagesima octaua de Hered. instit. Quin immo et olim ipsos Esseos, ante tempora Christianorum, ita sese inuicem compellasse, didici ex quodam Philonis fragmento, quod exstat apud Eusebium .

Horribilius est alterum, quod obiiciebatur, »crimen infanticidii:« cepitque hec calumnia paulo post tempora Traiani, et ad Constantini etatem perdurauit, et quidem cum tragica suspicione cuiusdam cene Thyestee. Sed unde hec suspicio? An quia Christiani dicere solerent se uesci corpore et sanguine Christi? sicut e diuerso narrat Augustinus  quosdam aliquando existimasse ab Christianis adorari Cererem et Bacchum, cum audirent in eorum mysteriis tanti fieri panem et uinum: neque alioqui rem intelligerent. Quid dicam, quod Epiphanius  narrat, quondam hereticos, qui Gnostici et Cataphryges et Pepuziani appellabantur, se uero Christianos esse mentiebantur, commisisse quod hic Cecilius omnibus Christianis obiicit? Sed an equum fuit, ut uiris bonis propterea affingeretur, quod ab iis erat alienissimum? Aduersarii loco probationis obtendebant famam et rumorem. Sed nullo quoque iure id fieri, leges ciuiles pro nostris respondebant, et ipse Quintilianus  dixit, »nulli non etiam innocentissimo accidere posse fraude inimicorum, falsa uulgantium, ut sinistro rumore laboret.« Quam uero procul abessent Christiani  ab omni homicidio, satis Octauius ostendit, cum ne homicidium quidem in ludis gladiatoriis spectare eos per suam religionem potuisse narrat, quod et antea Theophilus dixit ad Autolycum; et eodem tempore Athenagoras in Apologia, et latius Tertullianus in libro de Spectac. et postea Lactantius lib. uI, cap. 20. Sed neque cese pecudis sanguinem gustasse nostros Minucius affirmat: sicuti et Tertullianus. Sic enim, quam Apostoli repetitam Nohe legem rursus tulerant, multis seculis nostri diligenter obseruarunt, non minus quam Apostolicum in eadem Synodo decretum . Certe quam honestum, religiosum, pudicum, castumque fuerit Christianorum solemne conuiuium, quod appellabant, Cecilius, si uerum ingenue dicere, quam improbe mentiri maluisset, intelligere  potuerat non solum ex Tertulliani nostri Apologia, sed et sui Plinii quadam ad Traianum Epistola. Sed petulantiam proiecte maledicentie quid refrenare posset? Dixi de eo conuiuio plura in annotationibus ad illam Epistolam, que iam repetere nichil attinet. Utut autem nocturni Christianorum cetus innoxii essent, tamen obstabat lex Duodecim Tabb. multis decretis confirmata, et grauia erant iudicia de collegiis illicitis. Nostri uero respondebant, nichil reipublice esse periculi a suis coitionibus, quia essent alienissimi ab omni uel ambitione, uel ullius dignitatis  cogitatione, nichilque esset in republica, quod affectarent, sed sua essent priuata conditione contenti, ut Tertullianus in Apolog. respondet.

Ceterum ut iam preteream reliqua capita uel accusationis Ceciliane uel Octauiane defensionis, illud obseruare iuuat: cum calumniator ingeniosus et acer nichil non uel confingat uel exaggeret, et maiestatis quedam leuiora crimina adiungat: preteriisse crimen perduellionis, quod et alia antea obiecerant, et ad reos statim opprimendos inprimis idoneum esse uidebatur. An id dissimulauit, quia ne tenuis quidem eius esset suspicio? Fuit certe perpetua hec maiorum nostrorum gloria, quod nullis iniuriis tam irritari potuerint, ut in principes aut tyrannos, etsi ab iis indignissime uexarentur, hostili  animo essent, aut ullis aduersus eos coniuratis conspirationibus  assentirentur: aut, quid sua patientia, tolerantia, modestia, continentia dignum esset, non meminissent. Tantum abest ut essent aut turbulenti aut seditiosi, aut immani cupiditate ultionis abriperentur. Nam etsi ea multitudine septi essent, ut facile possent conficere, quod in hoc genere instituissent, tamen fas non esse putabant. Et uero sue alioqui religionis et principia sustulissent, et fundamenta euertissent. Immo uero humane societatis uincula omnia dissoluissent. Quid multi etiam philosophi ambitiose predicarent de tyrannicidis, notum erat. Sed nostri talibus flabellis incendi se non patiebantur: tantum abest, ut religionis nomine  ad publicum parricidium incitarentur. Nihil est pretermissum, quod eos inflammare posset, et furor fieri dicitur lesa sepius patientia. Sed eos religio continuit, et ad inuictam modo patientiam armauit. Id uero, de quo etiam queri hoc tempore audio et miror, perpetua plurium seculorum historia nos alias confirmabimus. Illud modo breuiter attingam, quod Minucius dicere potuit, ac paulo ante eius etatem accidit.

Tertullianus ad Scapulam  »Circa maiestatem, inquit, imperatoris infamamur: tamen numquam Albiniani, nec Nigtiani uel Cassiani inueniri potuerunt Christiani.« Iuuat et alterum eiusdem Tertulliani loco, cuius memoriam ueterem hisce temporibus renouari plurimum interest, ascribere.  »Unde,« inquit, in Apolog.  »et Cassii et Nigri et Albini? unde qui inter duas lauros obsident Cesarem? unde qui faucibus eius exprimendis palestricam exercent? unde qui armati palatium irrumpunt, omnibus Stephanis atque Partheniis audaciores? De Romanis, nisi fallor, id est, de non Christianis.« Ne hunc quidem locum ex historia illustrare grauabor. Auidius Cassius, Syrie legatus, aduersus M. Antonium imperatorem surrexerat, cum pretexeret se rem publicam restituere atque conseruare uelle, quam Marci dissoluta indulgentia pessumdaret. Christiani tamen, qui in Marci exercitu aduersus Marcomannos tam frequentes fuerunt, Cassiane factionis nulli fuerunt. Commodum, impurum  tyrannum et nostris infestissimum, domi strangulari Romani curarunt, qui illi maxime erant familiares. An his Christianus ullus adfuit? Septimio Seuero, qui ad imperium gladiatorio animo uiam affectabat, sese opposuit Pescennius Niger in Syria, et deinde Clodius Albinus in Britannia Galliaque, cum uterque tam bono iure armatus, quam Seuerus, sibi esse uideretur. Nam et ipse Tertullianus in libro de Pallio  hosce non minus, quam Seuerum, Augustos aliquando agnouit atque appellauit. Christiani tamen in eorum uel exercitu, uel factione nulli inuenti sunt. Plautianus, qui principi proximus erat, et post eum maxime auctoritatis, ut Seuerus et Caracalla, a quibus fiebant multa crudeliter, iugularentur, immittit in curiam suum prefectum,  et eodem paulo post irrumpit. An Plautianum Christiani secuti sunt, quorum interesse uidebatur tyrannos illos tolli? immo uero potius Seuerum iam decumbentem illi suo etiam oleo curarunt sanaruntque, ut testis est Tertullianus ad Scapulam, ubi et solemnes Ecclesie preces pro principibus commemorat. Tum addit: »Ex regula patientie diuine agere nos satis manifestum est, cum tanta hominum multitudo, pars pene maior ciuitatis cuiusque, in silentio et modestia agimus. Absit enim, ut indigne feramus ea nos pati, que optamus: aut ultionem a nobis aliquam machinemur, quam a Deo exspectamus.« Non dissimilia sunt, que repetit in Apologetico, et digna sunt, que his quoque temporibus inculcentur. Certe ait, Christianos facile  »paucis  faculis uel una nocte« potuisse sese ulcisci, si aut fuissent, aut esse uoluissent  incendiarii. »Sed absit, inquit, ut aut igni humano uindicetur diuina secta; aut doleat pati, in quo probatur.« Ait, illis, si aperte agere, et uim ui repellere uoluissent, minime defuisse »uim numerorum et copiarum.« Sed inquit, »apud istam disciplinam magis occidi licet, quam occidere.« Ait illos etiam sine armis potuisse uincere secedendo, et uacuum Romanis suum orbem relinquendo, si alio migrare uoluissent. Tum enim defuissent, quibus imperasset Romanus imperator. Adeo pauci supererant, qui non essent Christiani. Sed nostros et ciues manere uoluisse, et ad hostes Romanorum transire noluisse significat, et interea  tamen a Romanis appellatos esse non hostes modo, sed et principum et humani generis hostes. Ceterum tam iniusta et aperta fuit hec iniuria, ut ipsos tandem hostes Christianorum puduerit tam et ingrate agere, et loqui impudenter.

Ergo Cecilius, quantumuis esset impudens, erubuit iis aliquod perduellionis crimen affingere. Quiduis aliud obiicere, carpere, mentiri, calumniari  maluit. Sed neque Christianis »adscribit causam publicarum calamitatum:« quod tamen eo tempore alii aduersarii odiose facere imprimis solebant. Tristissima sane etate Minucii erat facies Romani imperii, horribilisque dilaceratio atque confusio. Quid dicam genus omne malorum tunc inundasse? orbemque et concussum et permixtum bellis, incendiis, inundationibus, terre motu, ciuitatum ruinis, gentium regnorumque excidiis, denique confectum et fame et peste publica? Non committit tamen Cecilius, ut  calumniaretur, Christianis totum illud chaos acceptum ferri debere, eorumque sanguine esse expiandum. Ante Minucii etatem Tertullianus, »Si, inquit,  Tiberis ascendit in arua, si celum  stetit, si terra mouit, si fames, si lues, statim, Christianos ad Leonem,« acclamatur. Non minus odiosa et immanis erat acclamatio tempore Cypriani, ut ex huius ad Demetrianum Epistola satis apparet. Eadem et tempore Arnobii. Nam et hic in suis aduersus Gentes libris laborat, ut hac publici odii et inuidie flamma nostros liberet. Quid ipse postea Symmachus? nonne audet talem rursus cantilenam canere? Certe dignus erat, qui audiret, quod aliquando Rome post mortem Commodi acclamatum est,  Delatores ad Leonem. Sed nostri ab sanguine et ultionis cupiditate erant alieni. Ambrosius non passus est eum in crimine tam falso diutius exsultare. Sed cum non multo post urbs ipsa capta atque direpta fuisset, non erubuerunt impii calumniatores  talem postremo cladem religioni Christiane adscribere: coactusque est rursus Augustinus tam tetre maledicentie occurrere. Nam et propterea se suos de Ciuitate Dei libros scripsisse fatetur. Agit ergo minus malitiose Cecilius, qui aliorum exemplo talem facem in nostros non contorquet, neque eorum innocentiam tam indigne onerat. Immo uero iis, ut miseris, ut uictis, ut seruis, ipse tamquam magnis uictoriis elatus, et summa felicitate cumulatus, superbe insultat: et hoc nomine tam illorum religionem fastidiose deprimit, quam suam gloriose attollit superstitionem. Sic enim profani homines ex fortuna et rerum successu pendent. Sic ipse Cicero pro Flacco contumeliose exagitat Iudeorum et gentem et sacra. Sed et Apionem Iudeis seruitutem et erumnas,  tamquam false religionis testimonia, confidenter obiecisse, ex Iosepho intelligimus. Mirum uero, post tempora quoque Constantini, Iulianum imperatorem nostros eadem ratione impetiisse, sicuti ex Cyrilli responsionibus cognoscimus. Quanto id magis potuit Cecilius, qui Christianos, nisi afflictos, miseros, pauperes, nullos uiderat? itaque magno supercilio et fastu et contemptu in eos despuit, et tamquam  proculcat. Sed Thrasonicos eius spiritus altiori animo despicit Octauius, iisque sanctam quamdam superbiam opponit, qua et in paupertate diuites, et in seruitute liberi, et in media denique morte uictores essent nostri. Utut autem Cecilius initio despumans, et intemperanter conuicia profunderet, et minas efflaret, et ampullas horribiles proiiceret, denique Christo insultaret: tamen ueris uictus paulo post cedit: neque arbitri iudicisque Minucii sententiam exspectat, sed ultro illi occurrit. Admirabilis profecto conuersio, presertim tam repentina. Sed ea ostendit, sanabiles multos Rome fuisse, qui uidebantur alioqui depositi et deplorati: ueritati uero errorem facile cedere. Ergo Cecilius quadam ueluti in iure cessione Octauio uindicanti addici poterat.  Certe uinci dedique non recusat, et Octauiane orationis quodam quasi fulmine perculsus, tamquam alter quidam Paulus, subito religionem, quam ignorans oppugnauerat, admonitus complectitur.

uellem autem, Minucius nobis quoque exposuisset totam huiusce historiam: ut et, qua lege, qua conditione, quibus sponsoribus, quo ritu, qua cerimonia, Cecilius Romam reuersus, in Ecclesie collegium et communionem cooptatus fuerit, intelligeremus. Nam et antiqui illius moris memoria expetenda est. Sed quod Hieronymus ad Chronica Eusebii, et Augustinus lib. uIII. Confession.  narrat de duobus aliis eiusdem et conditionis, et ordinis, et gentis, et ingenii uiris, Arnobio et uictorino: cogitemus factum quoque esse de Cecilio. Immo  uero hic Cecilius fatetur sese, posteaquam intellexit quid non sit uera religio, desiderare intelligentiam, cognitionem, institutionem religionis uere; eam uero catechesin in diem sequentem fuisse reiectam Minucius scribit. Sed tanto magis doleo, alteram hanc scholam, que Minuciani libri optima et maxima pars fuisset, non editam esse: saltem non exstare. Nam neque satis est falsum refellere, uerum etiam docere oportet: ut et, quid non sit, et quid sit Deus aut religio, exponatur. Sed bene habet: quod hic desideramus, sarcire potest Augustini liber de Catechizandis rudibus, qui et leges et formulam ueteris catecheseos eleganter describit: et quomodo sit agendum cum doctis et litteratis, etiam monet: neque dissimilem Minucii etate credo catechesin  fuisse, et his quoque temporibus non obseruari miror. Iuuat autem, ut Cecilium audiuimus accusatorem et aduersarium, nunc rebus conuersis spectare catechumenum. Catechumeni tunc etiam appellabantur »auditores,« uel »audientes,« sicuti ex multis Tertulliani locis apparet: erantque imprimis dociles, minimeque refractirii: quod et ipse Lucianus in Philopat. indicat. Contentiose itaque disputationes nulle cum iis erant: sed placidis monitionibus religio docebatur. Post catechesin qui iam sua nomina Ecclesie dederant, ut Baptismo initiarentur, appellati sunt »competentes:« eorumque rursus in ordine Cecilium iam nostrum conspicere iuuat. Post Baptismum candidatus denique particeps fiebat  , a quibus antea procul abesse iubebatur. Neque sane de iis, aut promiscue disputare, aut coram profanis hominibus disserere, maiores nostri solebant. Testis est Theodor.  in Eran. Nam illa religiosius atque adeo timidius tractanda esse sentiebant: et quorsum alioqui res euaderet, longe prospiciebant. Itaque licet, cum accusarentur eorum , magna causa esse uideretur, cur exponere deberent quidquid in iis ageretur; tamen de mysteriis nichil dicunt in foro, neque de iis cum aduersariis aut contendunt aut litigant.

Atque hec quidem hactenus breuiter premonere uisum fuit, ut ad Octauii Minuciani lectionem uiam ueluti premunirem, que et Christianarum antiquitatum memoriam nobis commendet, et ad eam renouandam  nos excitet, qui et alioqui Romanas tanto studio persequimur. Atque utinam qui Rome sunt docti homines, et nullum non etiam lapidem reuoluunt, nullamque non in ipsis lapidibus litteram obseruant, ut antique reipublice aliquid eruant: ueteris quoque Ecclesie monimenta  colligerent, pluresque, qui in ea et uixerunt, et sepulti sunt, Minucios excitarent. Satis iam, satis est nouorum de Religione libellorum. ueteribus potius in lucem reuocandis huius generis reliquiis operam demus: et simus aliquando docte antiquitatis potius, quam inanis nouitatis studiosi: maiorumque nostrorum imagines et intueamur, et aliis, ne noui homines esse forte uideamur, ostentemus. Neque tamen, etsi eadem eorum religio animusque  idem fuerit, eadem quoque semper facies fuit, idemue status. Non enim semper uexati abiectique iacuerunt, neque tam aut ingrati aut inepti fuerunt, ut optimo iure optimaque conditione esse recusarint, cum hoc iis licuit per principes Christianos: neque tam fatui, ut hoc beneficio non uterentur: neque tam iniqui, ut, si quid in suis imperatoribus desiderarent, paganorum  tyrannorum loco eos haberent: neque tam morosi, ut publice tranquillitati nichil quidquam condonarent. Loquor de iis, qui non fuerunt degeneres. Sed libere Ecclesie splendorem non uidit Minucius: seruientis modo squalorem uidit. Nostrum uero est, utrumque statum, et utriusque temporis conditionem recte considerare atque discernere: et hoc externe,  ut ita loquar, forme temporumque discrimen prudenter obseruare, ut et antiquitatis memoria, et maiorum nostrorum exemplis recte utamur. Hic enim et  prudentia magna et cautione maxima opus esse fateor: et cum lex noua rogatur, fertur sepe illud Uti rogas, sepius istud Antiquo, nobis ut occurrat atque placeat, necesse est, resque postulat. Insculptum Rome in ueteri marmore esse dicitur, CANDIDA FULuO NOBILIOR AURO FELIX ANTIQUITAS. Sed eius preiudiciis infeliciter abuteremur, nisi liberum integrumque iudicium in iis discernendis atque diligendis adhibeamus: ne uel confuse omnia misceamus, uel malitiose pretereamus, que imitari nos oportet, uel etiam, que huic etati non conueniunt, intemperanter urgeamus. Cum olim de testamentis ageretur, lex quedam ciuilis respondit, »retinendum esse morem fidelissime uetustatis.« L. XuIII. Co. de Testam. Cumque de finibus et  ordine gubernationis ecclesiastice quereretur, audita in Niceno concilio est illa uox: . Nulla tamen fuit superstitio, que intemperanter, atque impotenter urgeret, quod reipublice salus repudiaret. Et ut sapientes iurisconsulti, ubi de magistratuum iure questio esset, grauiter respondebant, non solum spectandum esse, quid Rome factum sit, sed etiam quid fieri debeat.  Sic etiam spectare debemus, non solum quid maiores nostri fecerint, sed et quo tempore, et quaue conditione, aut quali fine: neque non meminisse quoque oportet, quod lex quedam monet, non tam exemplis quam legibus iudicandum esse. Ergo facio perlubenter, ut et iurisprudentiam et historiam coniunctim aut colam, aut saltem colendam  esse sepe profitear: et quidem utramque in utroque genere, humanarum dico et diuinarum rerum, siue ciuilium et ecclesiasticarum. Nam et earum intelligentia atque memoria talem horum studiorum coniunctionem requirit: ut, si Tiberius imperator recte iudicauit, militarem disciplinam (quod ait [ ex antiquitate esse repetendam: nos multo magis sentiamus rectiusque dicamus, ciuilem et ecclesiasticam bona fide iudicioque bono inde repeti debere. Interea uero, quia uarie et periculose hic errari posse sentio, iterum iterumque obtestabor omnes bonos et cordatos, ut a factionibus auersi, et a studio partium alieni, primum uetustati tantum auctoritatis tribuant, quantum illi debetur: deinde placide cogitent atque obseruent, non solum quid  ueteres Christiani, tempore Minucii, facerent, cum aliud non possent: sed et quid optarent, et ubi possent, faciendum esse statuerent: et uero, quid tandem, cum liberi fuerunt, fecerint, ut et rempublicam et Ecclesiam recte constituerent.





AD PRIMAM LINDNERI EDITIONEM PRAEFATIO IOANNIS AUGUSTINI ERNESTI.


 Docto et christiano lectori salutem.

In institutis eorum, per quos bonarum litterarum omnium, imprimisque sacrarum, intelligentiam atque scientiam Deus reddidit generi humano, hoc reperio fuisse, ut et ipsi sacra cum humanis coniungerent, nec minus studiosi essent legendorum ueteris Ecclesie, Grece Latineque, scriptorum, quam que ab antiquioribus Grecis et Romanis accepta tenerent, et eiusdem coniunctionis auctores suasoresque essent iis, qui se ad eorum disciplinam auctoritatemque contulissent. Ne exempla e longinquo repetamus, externisque de populis, Erasmus, quem in principibus instauratoribus humanitatis erudite numerant omnes, non minus curauerat, ut in scriptis antiquorum Ecclesie  Doctorum uersatus esset, quam in profanis Grecorum et Latinorum, nec plus ei debet antiquitas Greca et Romana, quam Ecclesiastica, ut qui haud paulo plura uolumina Ecclesie ueteris Doctorum, quam classicorum auctorum, ad fidem codicum recensuit, castigauit, illustrauit. In nostris autem terris, primum, qui in hac ipsa Lipsia nostra fundator bonarum litterarum exstitit, Petr. Mosellanus, ita Grecos et Latinos scriptores interpretatus est, ut pariter ad intelligentiam et lectionem PP. interpretandis Scripturis S. et prelegendis petis ecclesiasticis, adolescentes emulantes eius studia, hoc est, florem iuuentutis, adduceret. Quam disciplinam ab eo acceptam retinuit, et suis tradidit Casparus Bornerus, uir et ipse, ut iudicat Ioach. Camerarius  ad disciplinas fundandas natus, cui Lutherus et Melanchthon tantum in hac Academia tribuerunt, quantum nemini. Cuius rei auctorem idoneum habemus Georgium Fabricium, schole Borneriane alumnum, qui eamdem ab eo discipline formam accepit. Nam in Epistola, qua Alexandro, Martisburgensis presulatus administratori commendat corpus petarum Christianorum, ait: »Se Leipse audiuisse Casp. Bornerum, hymnos Prudentii  interpretantem eruditissime: eamque lectionem illum, a uiro clarissimo Petro Mosellano sibi quasi per manus traditam, fideli possessione ad usum publicum multos annos retinuisse  .« Nec ab ea ratione recessit Ioachimus Camerarius, tertius de numero eorum, qui litteras apud nos fundarunt, quem studiose diligenterque tractasse scriptores ecclesiasticos,  et disciplina Mosellani arguit, et clare docent Notationes figurarum sermonis Domini I. C. et Apostolorum, et alii libelli, ad rem ecclesiasticam pertinentes. Quid dicam de illo Germanie preceptore Philippo? quem, quis nescit, cum summus esset litteris in grecis latinisque, quoad e petis, oratoribus, historicis et philosophis non Christianis, discuntur, eumdem principem illis temporibus in his presertim terris, fuisse litterarum ecclesiasticarum, ita uersatum in omni genere scriptorum ueteris Ecclesie, ut nichil aliud, nisi hos, tractasse uideri posset. Atque, quod magis mirere, in eo genere prope adhuc iuuenis ita profecerat, ut in colloquio, quod in hac urbe de religione, auctore Georgio, duce, a. MDXIX fuit, disputantibus cum Eccio Theologis, Carolostadio et Luthero,  etiam loca Patrum subiiceret inter disputandum, quibus illi aduersus Eccium uterentur. Ex quo intelligi potest, hanc tum discipline formam in Germanie locis, que bonis litteris plurimum tribuerent, fuisse, ut utrumque genus litterarum, a prima prope pueritia, coniungeretur. Eius porro discipline diligentem custodem, et auctorem ac commendatorem patria nostra habuit Georgium Fabricium, ut illa ipsa, quam ante commemorauimus, Epistola declarat, in qua grauiter queritur eos, qui latine elegantie studiosi esse ac uideri uelint, negligere plerumque scripta antiquorum Ecclesie Doctorum, quorum lectio egregiam doctrinam Ecclesieque utilem suppeditet, pietatemque alat, cuius haud paulo maior esse debeat, quam elegantie, cura. Quid? Barthium, Reinesium,  Riuinum, Rittershusium et haud paucos alios, quis satis cognitos habet, quin sciat, eos in cetera, latinarum imprimis litterarum, scientia, etiam hoc genus diligentissime tractasse, coluisse atque ornasse? Quam multos alios de recentioribus litteratoribus possum commemorare, qui plurimum huic generi scriptorum legendo tribuerunt: in his Io. Frid. Gronouium, unum omnium elegantissimum Romanorum scriptorum interpretem, qui non minus  bonis obseruationibus antiquos scriptores ecclesiasticos illustrauit et castigauit, quam Romanos.

Eam autem rationem multas et magnas utilitates habere, plurimum etiam delectationis non illiberalis, facile doceri potest. Ac primum, quod litterarum Grecarum et Latinarum instaurationem profuisse ad instaurandam doctrine sacre puritatem et integritatem, una et consentiente uoce, litteratores pariter atque theologi eruditi predicant, id profecto hac maxime de causa contigit, quod earum litterarum studium  cum diuinorum primum, deinde uero etiam ueterum Ecclesie Librorum lectione et interpretatione coniunctum est. Etenim ille littere etsi hanc uim habere potuere, ut ingenia ad elegantie sensum acuerent, et eius amorem incenderent, tamen, si in iis, hoc est, in profanorum librorum lectione se continuissent earum studiosi, nichil aliud nisi contemptum eorum suscipere potuissent, qui rerum diuinarum scientiam traderent, propterea, quod eorum disciplina barbarie sordibus contaminata et obscurata esset. Ac quod traditum est de nonnullis illius temporis litteratoribus, eos abhorruisse a religione, et diuina contempsisse atque risisse, id si ita est, et non potius criminandi et inuidie faciende causa tum a barbaris hominibus, qui contemptum sui ulcisci  cuperent, confictum est, quod doctissimi quidam uiri existimant, nescio, an iis acciderit propterea, quod in legendis tractandisque libris gentilium acquiescerent, eorumque elegantia et suauitate ita capti tenerentur, ut nichil aliud attingere cuperent aut sustinerent. In quo facile accidere potuit, ut disciplinam religionis iudicarent e stupore et stultitia eorum uel hominum qui eam tum profiterentur, uel librorum de religione, qui in manibus hominum essent. Enimuero cum quidam his litteris imbuti ad ueteres Ecclesie Doctorum libros Grecos Latinosque cognoscendos se dedissent, quorum intelligendorum facultatem illarum litterarum scientia dederat, tum uero et ipsos Libros sacros rectius intelligere discebant, et quod uulgaris disciplina  theologie habebat stultitie et inscitie, id ei uitio hominum indoctorum et barbarorum additum, intelligebant. Qua re incensi sunt animi ad studium liberande diuine doctrine ab sordibus errorum et ineptiarum scholasticarum, quibus per tot secula contaminata et oppressa iacuerat.

Atque ut littere humaniores hac ratione profuerunt religioni, sic iis uicissim religio, earumque cum scriptorum Ecclesiasticorum lectione coniunctio plurimum profuit. Etenim cum Sophiste et Theologiste barbari ante clamassent, litteras illas obesse religioni, aut certe in uerbis, fabulis, inanibus historiis uersari totas, nichil prodesse disciplinis maioribus, a rebus magnis et utilibus ad religionem uacuas esse, eamque ob causam inutiles, nec dignas studio  iuuentutis, quod iactatum etiam in hac Academia traditur, cum Rhagius Aesticampianus eas docere cepisset, Andrea Delitiano eum quintam in curru rotam uocante, os iis obturatum est tum, cum ee littere ad sacrorum Librorum, ad Ecclesie Patrum intelligentiam translate essent, intelligereturque, per eas aditum dari ad ueram sacrorum librorum interpretationem et ad ueram Theologie scientiam. Itaque cum P. Mosellanus interpretari cepisset Epistolas Pauli, in quo maxime, ut tum erant tempora, adiuuabatur Patrum Grecorum et Latinorum lectione, tanti concursus iuuentutis sunt facti, et ad illas ipsas, et ad ceteras eius lectiones, ut iam uicti iacerent, qui bonis litteris ante essent aduersati.  Ac nescio, an nunc quoque uendibilior litterarum humaniorum bona merx foret in Academiis, si earum disciplina cum sacris tali modo coniungeretur ab eorum doctoribus, qui in plerisque locis prope soli sedent in scholis. Nam et per se utilior disciplina humanitatis redderetur, et facile intelligerent iuuenes, eas litteras sibi non modo, que nunc uulgaris opinio est, ad qualemcumque latine scribendi facultatem profuturas, quam permulti ne expetunt quidem, quod eius sibi pro institute uite rationibus exiguum aut nullum usum uident fore, sed etiam, et multo quidem magis, ad doctrine utilis copiam, ad quam ipsam et expetendam paulatim allicerentur, et comparandam adducerentur.

Neque enim profecto dici hoc uere potest, non  habere Doctorum ueteris Ecclesie libros, quo possimus in omni genere doctrine, quod habeat aliquam uel cum religione coniunctionem, uel ad sacram scientiam bene tractandam utilitatem, iuuari. Longum foret demonstrare, quid ab iis presidii ad Theologiam, ad interpretationem Scripturarum sacrarum, ad sacram ciuilemque historiam, ad Geographiam utramque, ad alias artes ac disciplinas, et quomodo, peti possit. Integri commentarii hoc argumentum est, quem nunc non scribimus. Ad eloquentiam eam, qua in templis uti conuenit, quantam copiam rerum, argumentorum, imprimis popularium, sententiarum maxime optimarum, etiam acutarum et uenustarum, suppeditabit ea lectio recte instituta, hoc est, si doctor, in hoc genere librorum uersatus, indicauerit,  quid in uno quoque sit ad hanc rationem utile. Sunt enim in hoc genere sane multi egregii et copiosi, ut nichil dicam de Chrysostomo, et aliis Grecis, eloquentie nomine claris, Tertullianus, Cyprianus, Augustinus, imprimisque Ambrosius cum Saluiano, Petro Chrysologo, et, quod quidem ad copiam bonarum, acutarum, et uenustarum sententiarum attinet, quarum in eloquentia ecclesiastica usus sit, omnium principe, Bernardo, qui nullam aliam ob causam mellifluus dictus est. Atque hanc sententiarum copiam ex talibus tanto salubrius hauserint studiosi, quod de religione uera scripti sunt, iisque legendis etiam sensus pietatis excitabitur, aletur, et confirmabitur, quod in Christianorum ueterum, etiam petarum, lectione imprimis spectabat Georgius  Fabricius: »Non enim,« inquit,  »finis studiorum et doctrine unicus est, ut linguam perpolitam et uolubilem habeas, sed ut colatur et abundet rerum magnarum et utilium scientia animus. Omnino autem nulle res maiores, fructuosiores, et digniores sunt, quam pietatis et religionis scientia, que peti ex his scriptoribus potest: in quibus etiamsi alia non excellunt, tamen lectorem meliorem et sanctiorem possunt dimittere.« Sed profecto inscitia nostrorum temporum et ignauia, que etiam apud Theologos in hac parte longe lateque dominatur, nimis humiliter sentit de hoc toto genere scriptorum, quod tamen aut omnino non nouit, aut uix aliquando per leues et raras occasiones quasdam   inspexit. Ego, ut in ea parte me contineam, que ad eloquentie studia maxime pertinet, unam Cypriani Epistolam de longioribus, et accuratius scriptis, uelut secundam, Ambrosii item eam, quam Symmacho, paganice religionis conseruationem ab imperatoribus disertissima epistola petenti, opposuit, uel Bernardinam, qua S. Theoderici Abbati Guilielmo, apud quem delatus erat, quod studiose detraheret de Cluniacensibus monachis, ita se purgat, ut eorum uitia omnia exprimat: has igitur, ut alia similia taceam, longe pretulerim omnibus latinis Panegyricis, qui Pliniano subiiciuntur, parum abest; quin etiam ipsius Plinii ambiguis argutiis, et assentationibus eruditis, propter  quas Panegyricum eius admirantur. uenit in mentem, dum Bernardi mentionem facio, librorum eius de Consideratione, ad Eugenium III. P. R. scriptorum, quos nuper in historie Eccl. lectionibus commendaui studiosis Sunt ii sane, ut cetera istius uiri, et Patrum Eccl. fere omnium, scripta, de Lud. uiuis uerissimo iudicio, non pellucide, sed perturbatioris aque, hoc est, non omnino pure latinitatis et elegantis: at scripti, ut puto, ad imitationem nobilissime Epistole Ciceronis ad Quintum Fr. de bene administranda prouincia, cuius etiam sententias quasdam habet, quamquam alia ueste indutas; at in iis non minori arte, nec minus molli articulo, tractat Eugenium, quam Marcus fratrem, hortans per laudem, et ita prescribens bene gerendi Pontificatus  rationem, ut omnia Pontificum, quales illis temporibus erant, Eugenii ipsius, auleque Pontificie, et cleri uniuersi uitia clarissime describat, seruans ubique decorum, et offensionem uitans. Itaque cum primum illos libros legere cepi, quamquam assuetus purioribus et elegantioribus, tamen ita me tenuerunt, ut ab eis non ante, quam ad finem perlegissem, discesserim. Quod si talibus legendis ipse teneri potui, cum tam studiose principes eloquentie Grece Latineque, nec, ut opinor, sine sensu elegantie, tractarem, et inde fructum doctrine capere, qui mihi nequaquam contemnendus uideretur: alios, minus istis humanitatis studiis deditos, minus etiam in iis prouectos, non delectari, non adiuuari posse ad doctrinam putem?

 Sed sicut in antiquioribus Grecis et Latinis, quos classicos uocamus, ordo quidam, accommodatus etati profectibusque discentium, prescribi a magistris humanitatis solet: sic etiam in hoc genere ratio quedam talis adhiberi debet. Neque enim omnia omnibus apta sunt, aut omni tempori, studiisque omnibus. Alia iuuenilis etas desiderat, cum litteris Grecis et Latinis maxime uacat, alia cum in altioribus Theologie studiis uersatur, alia in principiis, alia cum longius in iis progressa est, cum ad perfectionem quamdam et copiam doctrine aspirat. Ac mihi non hoc iam est institutum, ut de uniuersa legendorum Patrum ratione et ordine uniuerso disseram: de initiis eius studii satis erit monuisse. In quibus mihi rectissimum  uidetur, proponi et commendari eos libros, qui maximam habeant coniunctionem cum ceteris istius etatis studiis, uel rebus, uel genere dicendi. Dubitari autem non potest, quin eius generis sint maxime libri ii, qui religionis Christiane ueritatem demonstrant, et superstitionem paganicam oppugnant. Nam rerum, primum, magna pars uel nota est ei etati e gentilium scriptorum, petarum maxime, lectione, quod efficit intelligentiam eorum librorum faciliorem, uel lucem uicissim affundit illis libris, in quibus cognoscendis tum maxime uersari debet. Est etiam etate ipsa classicis scriptoribus coniunctissimum hoc genus, cum maxima pars ex eo it tempore, quo superstitio gentilis dominabatur. Ipsi uero auctores eorum librorum, etiam qui serius uixere, ut  Augustinus, Orosius, et alii, uel magistri eloquentie fuere, quod de plerisque traditum est, uel eius et humaniorum litterarum omnium studiosi imprimis. Itaque in iis cura dictionis et artificium dicendi ac disserendi magis fere, quam in ceteris apparet. Nam si qui habent aliquid impuritatis in uerbis, aut in dicendi genere duri et horridi, ut Arnobius, id fere a patria traxere. In quo potest caueri iuuentuti, ne inde aliquid trahat, si indifferantur ad id tempus, cum in bene scribendi ratione, saltem quoad puritatem uerborum, aliquid firmitatis sunt consecuti. Mihi initium talium librorum legendorum fuit Minucius Octauius, in quem primum incidi in schola Portensi, in qua tum huic lectioni aliquid tribuebatur, de magistrorum commendatione, nec facile erat de prouectioribus,  qui non unum et item alterum talem scriptorem, petas etiam aliquot Christianos, haberet, quos per dies dominicos, aliosque festos, legeret. Atque hinc mihi primum iniectus est amor scriptorum Ecclesiasticorum, qui post etiam confirmatus est, cum et litteratores maximos uiderem iis multum tribuisse, et principes Theologorum, primum a preceptoribus audirem, deinde ipse uiderem, inde a Lutheri temporibus, Patrum scriptis cognoscendis plurimum studii tribuisse.

Quo magis probaui uiri doctissimi, Io. Gottlieb Lindneri, Schole Salzensis in Thuringis Conrectoris dignissimi, consilium, Minucii rursus edendi, et cum aliorum doctorum uirorum, tum suis animaduersionibus talibus illustrandi, per quas facilior esset lectio  eius et utilior iuuentuti scholastice. Ipsis autem notis uiri perspiciendis uidi, non modo multa bene de uerbis rebusque tradita esse, sed etiam crisin adhibitam esse modestam et accuratam, que defendenda magis et explicanda lectione uulgata, quam coniecturis exercendis occuparetur, quas nimis multas expertus est Minucius. Itaque confido, hunc libellum utilem fore et accommodatum multis nominibus iuuentuti, uehementerque opto, ut uir doctissimus, cum alia premia docti huius laboris, omninoque doctrine sue, capiat, tum maxime hoc, ut intelligat, se eo utilem iuuentuti Christiane operam nauasse: quod et ipsum maxime in hoc labore suscipienda spectasse confido. Scr. Lipsie a. d. Iu. Kal. Martias.





IOHANN. GOTTLIEB LINDNERI ANALYSIS LOGICA DIALOGI  .



CONSTAT:


1o ANTECEDENTE, ubi excurrit in laudes Octauii Christiani, a quo Cecilius, cultor deorum, qui Minucium salutatum Romam uenerat, inter ambulandum ad ueram religionem fuit reuocatus. C. I, II.

2o CONCOMITANTIBUS, ubi docet quid in uia acciderit, et quomodo Minucium Octauius admonuerit ne familiarem pateretur diutius errare. C. II,---III tot.

3o CONSEQUENTE, quod exponit occasionem, natam ex obiurgatione modo dicta, disputandi de religione. C. Iu.



.

TRANSITIO continet Cecilii admonitionem ad M.  Minucium presidem de officii partibus rite tuendis. C. u.



[1Kb] THESIS.



I.

Fieri non potest ut Christiani certi aliquid afferant in introducenda religione noua.

I.---Non in articulo de Deo, quod probatur, a A conditione ueritatis, que est incerta, u.

 b A conditione subiecti ad inuestigandam eam ueritatem minus apti, u; Deest enim

1o---Medium causatiuum: doctrina et eruditio;

2o---Medium ordinis: opes et facultates;

c Ab inutili. Sufficit enim ad uitam beatam cognitio sui ipsius, u.

d A naturali statu hominis, qui humilis et in terram proiectus est,  Ibid.

II.---Nec in articulo de creatione, quam perperam Deo attribuunt Christiani, quia omnia fortuito et casu quodam ita conflata sunt, ut nunc cernuntur, u.

III.---Neque in articulo de Prouidentia,

a Quia, que semel cepta sunt, lege necessitatis continuantur; adeoque omnia commodius deriuari ex mechanica corporum structura possunt, u.

 b Ob defectum ordinis, qui est

1o---In rebus naturalibus,  u.

2o---In rebus moralibus, Ibid.



II.


In religione a maioribus  tradita est permanendum;

I---Quia certa, a Ob incertum ueritatis, quod ex premissis patet, uI;

b Ob antiquitatem: habemus enim religiones per traditionem acceptas, Ib.;

c Ob fidem maioribus debitam: quo quis enim deorum seculo propior accedit, eo maior illi fides est habenda, Ib.;

 II---Quia utilis. Romani enim magnitudinem imperii sui diis debuerunt; a Quod Romani fuerint religiosi, hoc patet ex uenerandis

1o---Diis uernaculis, uI;

2o---Diis peregrinis, Ib.;

3o---Instituendis castis uirginibus et nominibus sacerdotum, Ib.

 b Quod hec religio imperium  conciliauerit illis, patet:

1o---Ex institutione, quia sacra Romana optimo consilio sunt instituta, uII,

a Ad remunerandum diuinam indulgentiam, Ib.;

b Ad auertendam iram, Ib.;

2o---Ex euentu, quia auguria penitenter omissa et obseruata feliciter, Ib.;

3o---Ex oraculis et uaticiniis, non antiquissimorum modo temporum,  sed recentiorum etiam, Ib.



III.


Christiana religio non est utilis,

1o---Ob mores Christianorum deterrimos: Si enim esset utilis, primam utique utilitatem exereret in emendandis moribus, uII. Iam uero sunt.

 a De ultima plebe, uII;

b Factiosi, Ib.;

c In publicum muti, Ib.;

d Eorum multitudo in dies crescit, IX, instar lolii;

e Occultis se signis noscunt, Ib.;

 f Incestum ob fratris appellationem committunt, Ib.;

2o---Ob sacra multo deteriora, nam;

a Colunt caput asini, IX;

b Genitalia sacerdotis sui adorant, Ib.;

c Ad hominem e cruce pendentem supplicant, Ib.;

d Initiantur cede infantis, Ib.;

e Conuiuia incesta celebrant, Ib.;

f Sacra sua occultant X;

 3o---Ob alia plura opinionum portenta;

A.---In articulo de Deo; colunt enim

a Deum solitarium, eumdemque imbecillum; quod exemplo Iudeorum patet, X;

b Deum inuisibilem: quod absurdum, Ib.;

c Deum omniscium: quod impium, Ib.

B.---De fine mundi. Statuunt mundum interiturum aliquando: que opinio repugnat legi  nature semel constitute atque eterne, X.

C.---De resurrectione mortuorum, quam impugnat, argumentis

1o--- , quia ad resurrectionem stabiliendam, multa alia absurda simul sunt assumenda; e. g.

a Ignium sepulturam esse reiiciendam, ne scilicet corpus resuscitandum periret, XI;

 b Penus et remunerationes post mortem statuere, quia error errorem facile pariat, Ib.;

c Ipsos Christianos penis esse dignos, cum sint mali, Ib.;

d Deum esse iniustum, qui sortem in hominibus puniat, cum omnia subiecta sint fato, Ib.;

2o--- , ostendendo impossibilitatem.

a Dilemmate, lb.;

b Defectu exempli, Ib.;

 3o---Ob mala plurima, quibus cultores suos exponit: Cultus enim Dei unius non ducit ad felicitatem,

a Quia eius cultores sunt pauperes, XII;

b Quia infirmi ac calamitosi, Ib.;

 c Tormentis aliorum expositi, Ib.;

d A Deo relicti, Ib.;

c Alii sine Deo felices sunt, Ib.;

f Honestis uoluptatibus auocat, ut sunt:

1o---Pompe et spectacula, Ib.;

2o---Precerpti cibi et potus delibati, Ib.;

g Rerum licitarum usum, qualis florum est, damnat,  Ib.;

h Defunctos adeo debito honore defraudat, dum coronari eos prohibet, Ib.;

i Nec damnum uite presentis future felicitate pensat, Ib.;



Iu.

Summa totius disputationis.

1o---A rerum diuinarum exploratione abstinendum,

a Quia ueritas est supra nos, XII, Ib.;

b Ob inertiam et ruditatem eorum qui huic  studio incumbunt, XII;

c Ab exemplo Socratis, Arcesile, Carneadis, Academicorum et Simonidis Melici, XIII;

2o Dubia ergo que sunt, merito relinquenda, Ib.



u. EPILOGUS continet:

1o---Prouocationem Cecilii  ad Octauium, qua inuitatur ad respondendum, XIu;

2o---Orationem Minucii ad Cecilium, qua ipsum, non prius exultandum esse monet, quam utrimque fuerit peroratum, Ib.;

3o Responsionem Cecilii, qua Minucium taxat, quod se oratione grauissima interpellauerit, et attentum Ianuarii auditorem fore promittit, Xu, tot.



ANTITHESIS.



I.

uia perueniendi ad certitudinem est in procliui, quia

I.---Incertitudo illa non est in ueritate, sed in iudiciis hominum ueritatem indagantium, et oritur ex obscuritate non obiectiua, sed subiectiua, XuI;

 b Externa hominum conditio nichil officit ueritati, XuI.

1o---Quasdam ueritates etiam absque eruditione comparare nobis possumus;

2o---Diuitie magis auocant a sapientia, quam paupertas;

c Concedo cognitionem sui ipsius esse salutarem, sed ea sine uniuersitatis exploratione minus procedit, XuII;

d Naturalis hominis status, qui erectus est, iubet potius celum aspicere.

 II.---Deus est creator huius Uniuersi, quod patet ex ordine rerum ad certum finem institutum, qui sane non potest casus esse fortuiti, XuII.

III.---Datur Prouidentia: quod probatur

a Ex omnimoda perfectione, XuII, XuIII; que conspicitur

1o---In Uniuerso, e. g. In quatuor anni temporibus. In aquis. In terra continente.  In animantibus. In homine. In nascendi ratione.

2o---In singulis Uniuersi partibus, § 3. Britannia. Aegypto. Mesopotamia. Oriente.

b Ex analogia domus bene edificate, XuIII.


 DIGRESSIO I.

De unitate Dei, que probatur

1o---Inductione Socratica, exemplis petitis:

a Ab imperiis terrenis, XuIII;

 b Ab animalibus sociabilibus, Ib.;

2o---Ab eternitate Dei, Ib.;

3o---Ab eius omnipotentia, Ib.;

4o---A ceteris perfectionibus, que uni, non pluribus competunt, Ib.;

5o---A defectu nominis, Ib.;

6o---A testimonio tum uulgi, Ibid.; tum petarum, XIX, Ibid.; tum etiam philosophorum, Ib.



II.

Stultum est, in religione falsa illa quidem, sed  a maioribus tradita, uelle permanere.

Quod probatur,

a Negando omnia esse incerta, Prouidentia probatur, XX;

b Distinguendo inter antiquitatem fabulosam, et ueritatis amantem: Hec, non illa, est sectanda, Ib.;

c A fide maiorum dubia, Ib.;


DIGRESSIO II.

Homines fuisse, quos pro  diis coluerunt Gentes. Hoc probatur:

1o---Ostendendo modum quo factum illud sit, deorum origine altius ex historiis repetita, XX;

2o---Ex testimoniis philosophorum et historicorum, XXI, XXII;

3o---Ex affectionibus humanis, XXI;

4o---Ex testimoniis petarum, XXII;

5o---Ex ipsorum natiuitate et morte, XXIII.


DIGRESSIO III.

De Idolorum Origine et uanitate.

 1o---Origo, XXIII;

2o---uanitas, XXIu.

II---Falsissimum est Romanos imperium suum diis debuisse, XXu;

a Quia Romani non tam religiosi, quam impune sacrilegi.

Hoc probatur demonstratione indirecta, per rationem disiunctiuam. Si a diis Romani regna accepta possederunt, ea habuerunt,

1o---uel a diis peregrinis,

2o---uel a diis uernaculis,

3o---uel ob cultum religiosiorem.  Atqui, non a diis peregrinis, qui antiquos sui cultores potius tuiti essent, si quicquam ualerent, c. XXu;

Nec a diis uernaculis, qui morbi potius sunt et propudia, quam dii, Ib.;

Neque ob cultum castiorem, siquidem uirginibus non castitas tutior, sed impudicitia felicior fuit, Ib.

Ergo nullo modo diis imperium suum Romani debent, sed est audacie preda, Ib.;

b Imperia possederunt  gentes extere, etiam absque superstitione Romana, Ib.;

2o---Auguria multoties fefellerunt, adeoque committitur fallacia non cause ut cause, XXuI.

3o---Oracula sepius mentita sunt, adeoque euentus non industrie,  sed casui attribuendus, Ib.


DIGRESSIO Iu.

De existentia et molitionibus demonum:

Ubi describitur:

1o---Existentia, XXuI,

a Descriptione, Ib.,

b Testimoniis, Ib.,

2o---Molitiones, XXuII, tot.


DIGRESSIO u.

De peruersa in Christianos questione.

Que, demoniis instigantibus, peruersa est, quia fit:

1o---De incognitis et inexploratis, XXuIII;

2o---Quia non admittit defensionem,  Ib.

3o---Quia cogit non ad confitendum, sed negandum, Ib.



III.

1o---Qui de Christianorum sceleribus circumferuntur sermones, partim aperte sunt falsi et a maleuolis quibusdam, instigatione demonum disseminati; partim quidem ueri, sed sinistra interpretatione, inspersisque mendaciis deprauati.

 a Negat hoc ex eo sequiquod honores et purpuras Gentium recusarent, XXXI;

b Negat docendo Christianos congregatos eadem quiete agere, qua et singuli, Ib.;

c Concedit, sed hoc ideo fieri monet, quod Gentes eos publice audire erubescerent, Ib.;

d Concedit, sed hoc laudis, non criminis esse docet, Ib.;

e Concedit, sed crimen remouet, eo quod non notaculo corporis, sed innocentie signo se dignoscerent, Ib;

 f Negat, et appellationis fraterne innocentiam defendit, Ib.;

2---Plurima que de sacris nostris spargitis, sunt falsa; non pauca deprauata;

a Inficiatur et retorquet, XXuIII;

b Negat, et conuicium remittit, XXuIII, XXIX;

c Negat et retorquet, Ib.

d Negat et retorquet, XXX tot.;

e Negat et retorquet, XXXI;

f Conceait, sed iure fieri monet, XXX;

 3.---Christianorum doctrina est sanissima: hinc

A.---In articulo de Deo,

a Distinguendum esse monet inter Iudeos ueteres legique diuine obedientes, et recentiores immorigeros, XXXIII;

b Inuisibilitatem Dei iure adstrui, docet XXXII;

c Omni scientiam Dei firmissimis niti argumentis adserit, XXXII, XXXIII;

B.---Doctrina de fine mundi, nec legi nature, nec philosophorum sententiis repugnat, XXXIu.

 C.---Ad obiecta de mortuorum resurrectione respondetur.

a Ignium sepultura, non facilitande resurrectionis causa reiicitur, sed ut mos ueterum humandi corpora frequentetur, XXXIu;

 b Penas post mortem etiam Gentes statuunt, sed easdem perhorrescunt, Ib.; XXXIu.;

c Christiani ethnicis tamen multo sunt meliores, Ib.;

d Concedit fatum esse, sed liberum, ob omniscientiam Dei, qua futura presciat, XXXuI;

2o---Possibilitas resurrectionis adstruitur

a Tum sententiis philosophorum, tum argumentis ex ratione petitis, XXXIu;

b Aeque absurdum est exemplum hominis qui  ex mortuis resurrexerit, uidere uelle, quam esset postulare ut sol sub noctem oriatur, et arbores in hieme uernent. Exempla resurgentium apparebunt utique, sed suo tempore, Ib.

3o---Inter Christianos et ethnicos de eo quod bonum malumue est, non conuenit.

a Paupertas hec non infamie, sed glorie est; non coacta, sed uoluntaria, XXXuI;

b Fortitudo infirmitatibus roboratur, uirtus calamitatibus,  8;

c Gloriamur suppliciis affecti, freti auxilio Dei. XXXuII;

d Non derelinquimur a Deo, sed tentamur, Ib.;

e Felicitas sine Deo non potest esse solida, Ib.;

f uoluptates, quibus abstinemus non sunt honeste, sed praue et illicite, Ib.; quod probatur Ib.;

1o---De pompis et spectaculis, 12, 13;

2o---Sacrificiorum reliquiis, que demoniis libantur, XXXuIII;

g Florum non usus, sed  abusus damnatur, Ib.;

h Abhorret a ratione mos coronandi mortuos, Ib.;

i Christiani non tranquille solum uiuunt, sed beati etiam sunt spe future felicitatis, Ib.;



Iu.

1o---A rerum diuinarum inuestigatione nemo absterreri debet, quia

a ueritas non est supra, sed penes nos, Ib.;

b Nos non habitu sapientiam, sed mente preferimus,  XXXuIII.

c Philosophorum exempla nichil nos monent, Ib.

2. Non dubia amplius sunt que dubia quondam fuerunt, cum ueritas diuinitatis iam maturuit.



u. EPILOGUS ostendit:

1o---Quos stimulos oratio  Octauii in animis audientium reliquerit, XXXIX, tot;

2o---Confessionem Cecilii, qua uictum se esse fatetur, XL;

3o Dilationem questionis de rebus ad quas institutio perfectior requirebatur, Ib.;

4o Gratulationem Minucii coniunctam cum gratiarum actione ad Octauium XLI, 1, 2;

5o Letum omnium discessum, Ib.





MARCI MINUCII FELICIS OCTAuIUS. [2Kb] 



PROeMIUM.

 In hoc Dialogo Cecilius inducitur ethnicis superstitionibus addictus, qui patrium et auitum deorum cultum a nemine deserendum, uariis rationibus probare conatur: neque ulli esse anxie de religione inquirendum, sed antiquam retinendam, nouam repudiandam. Contra uero Octauius, qui, impio illo cultu reiecto, christiane professioni nomen eum Minucio Felice dederat, omnia Cecilii argumenta sic funditus euertit, tantisque rationum momentis christiane religionis ueritatem demonstrat, ut Cecilius, grauissima disputatione fractus ac plane conuictus, ueram religionem leto gratantique animo fuerit amplexatus. Ac primum quidem Cecilii sermonem pro deorum  cultu exponit auctor. Deinde uero Octauii responsionem ad singula orationis Ceciliane membra subinfert.



CAPUT PRIMUM.
[20Kb]

ARGUMENTUM.---Ab ipso dialogi exordio, narrat Minucius quam iucunda eorum que sibi cum Octauio, dum apud se Rome ageret, contigerant, ac potissimum huiusce disputationis recordatione oblectaretur.

I.  1 [* 1Kb] COGITANTI mihi, et cum animo meo Octauii, boni et fidelissimi contubernalis, memoriam recensenti, tanta dulcedo et affectio hominis inhesit, ut ipse quodammodo  mihi uiderer in preterita redire, non ea que iam transacta et decursa sunt, recordatione reuocare. Ita eius contemplatio, quantum subtracta est oculis, tantum pectori meo, ac pene intimis sensibus, implicata est.  Nec immerito discedens uir eximius et sanctus immensum sui desiderium nobis reliquit: utpote quum et ipse tanto nostri semper amore flagrauerit, ut et in ludicris et seriis pari mecum uoluntate concineret, eadem uellet uel nollet. Crederes unam mentem in duobus fuisse 2 diuisam: sic solus in amoribus,  conscius ipse, socius in erroribus, et quum, discussa caligine, de tenebrarum profundo in lucem sapientie et ueritatis emergerem, non respuit comitem, sed, quod est gloriosius, precucurrit. Itaque, cum per uniuersam conuictus nostri et familiaritatis etatem mea cogitatio uolueretur, in illo precipue sermone eius mentis mee resedit intentio, quo Cecilium, superstitiosis uanitatibus etiam nunc inherentem, disputatione grauissima ad ueram religionem reformauit.



CAPUT II.
 [30Kb]

ARGUMENTUM.---Octauii Romam aduentus forensium feriarum tempore, pergratus Minucio. Utrique ad marina Ostie balnea, adscito Minucii comite Cecilio, ire placuit. Dum simul ad mare pergunt, Cecilius conspecto Serapidis simulacro, manum ori admouens, illud colit.

Nam negotii et uisendi mei gratia, Romam contenderat, relicta domo, coniuge, liberis, et, quod est in liberis amabilius, adhuc annis innocentibus, et adhuc dimidiata uerba tentantibus, loquelam ipso offensantis lingue fragmine dulciorem. Quo in aduentu  eius non possum exprimere sermonibus, quanto quamque impatienti gaudio exultauerim, quum autem geret maxime letitiam meam amicissimi hominis inopinata presentia. Igitur, post unum et alterum diem, quum iam et auiditatem desiderii frequens assiduitatis usus implesset, et que per absentiam mutuam de nobis nesciebamus, relatione alterna comperissemus; placuit Ostiam petere, amenissimam ciuitatem, quod esset corpori meo siccundis humoribus de marinis lauacris blanda et apposita curatio. Sane et ad uindemiam ferie iudiciariam curam relaxauerant. Nam id temporis, post estiuam diem, in temperiem semet autumnitas dirigebat. Itaque, quum  diluculo ad mare, inambulando littore, pergeremus, ut et aura, 3 aspirans leniter, membra uegetaret, et cum eximia uoluptate molli uestigio cedens arena subsideret; Cecilius, simulacro Serapidis denotato, ut uulgus superstitiosus solet, manum ori admouens osculum labiis impressit.



CAPUT III.
[42Kb]

ARGUMENTUM.---Superstitiosi hominis actum indigne ferens Octauius, Minucio acriter exprobrat huius impii facinoris in famiam non minorem in ipsum, utpote  Cecilii hospitem, quam in eumdem Cecilium redundare.

Tunc Octauius ait: Non boni uiri est, Marce frater, hominem domi forisque lateri tuo inherentem, sic in hac imperitie uulgaris cecitate deserere, ut tam luculento die in lapides eum patiaris impingere, effigiatos sane, et unctos, et coronatos; quum scias huius erroris non minorem ad te quam ad ipsum infamiam redundare. Cum hoc sermone eius medium spatium ciuitatis emensi, iam liberum littus tenebamus. Ibi arenas extimas, uelut sterneret ambulacro  perfundens lenis unda tendebat: et, ut semper mare etiam positis flatibus, inquietum est, etsi non canis spumosisque fluctibus exibat ad terram, tamen crispis torosisque. Ibidem erroribus delectati perquam sumus, quum in ipso equoris limine plantas tingeremus, quod uicissim nunc appulsum nostris pedibus alluderet, fluctus nunc, relabens ac uestigia retrahens in sese resorberet. Sensim itaque tranquilleque progressi, oram curui molliter littoris, iter fabulis fallentibus, legebamus. He fabule erant Octauii, disserentis de nauigatione, narratio. Sed ubi eundi spatium satis iustum cum sermone consumpsimus, eamdem emensi uiam rursus, uersis uestigiis, terebamus. Et quum ad id loci uentum est ubi subducte nauicule, substratis  roboribus, a terrena labe suspense quiescebant; pueros uidemus, certatim gestientes, testarum in mare iaculationibus 4 ludere. Is lusus est: testam teretem,  iactatione fluctuum leuigatam, legere de littore; eam testam plano situ digitis comprehensam, inclinem ipsum atque humilem, quantum potest, super undas irrotare, ut illud iaculum, uel dorsum maris raderet, enataret, dum leni impetu labitur; uel summis fluctibus tonsis emicaret, emergeret, dum assiduo saltu subleuatur. Is se in pueris uictorem ferebat, cuius testa et procurreret longius, et frequentius exsiliret.



CAPUT Iu.
[66Kb]

ARGUMENTUM.---Subtristis Cecilius de huiusmodi obiurgatione qua sui causa Octauius Minucium perstrinxit, petit ut sibi cum Octauio de sue religionis ueritate disputare liceat. Annuit cum socio suo Octauius,  ac medius inter Cecilium et Octauium sedet Minucius.

Igitur, quum omnes hac spectaculi uoluptate caperemur, Cecilius nichil intendere, neque de contentione  ridere; sed tacens, anxius, segregatus, dolere nescio quid uultu fatebatur. Cui ego: Quid hoc est rei? cur non agnosco, Cecili, alacritatem tuam illam? et illam oculorum etiam in seriis hilaritatem requiro? Tum ille: Iamdudum me Octauii nostri acriter angit et remordet oratio, qua, in te inuectus, obiurgauit negligentie, ut me dissimulanter grauius argueret inscientie. Itaque progrediar ulterius: de toto et integro mihi cum Octauio res est. Si placet ut ipsius secte homo cum eo disputem, iam profecto intelliget facilius esse in contubernalibus disputare, quam conserere sapientium modo; modo in istis ad tutelam balnearum iactis, et in altum procurrentibus petrarum obicibus residamus, ut et requiescere de itinere possimus et intentius disputare. Et cum dicto eius assedimus  ita ut me ex tribus medium lateris ambitione  protegerent; nec hoc obsequii fuit, aut ordinis aut 5 honoris, quippe cum amicitia pares semper aut accipiat aut faciat, sed ut arbiter, et utrique proximus, aures darem, et disceptantes duos medius segregarem, Tum sic Cecilius exorsus est:



CAPUT u.
[363Kb]

ARGUMENTUM.---Disputationem suam aggreditur Cecilius: et primum quidem omnia in rebus humanis dubia et incerta; adeoque dolendum quod Christiani, rudes plerumque et illitterati, de summa rerum ac diuina maiestate aliquid certi decernere audeant; hinc nulla prouidentia mundum regi arguit, concluditque satius esse traditis religionibus adherere.

 Quamquam tibi, Marce frater, de quo maxime querimus,  non sit ambiguum, utpote quum, diligenter in utroque uiuendi genere uersatus, repudians alterum, [alterum] comprobans; in presentiarum tamen ita tibi informandus est animus, ut libram teneas equissimi iudicis, nec in alteram partem propensus incumbas, ne non tam ex nostris disputationibus nata sententia, quam ex tuis sensibus prolata uideatur. Proinde, si mihi, quasi nouus aliqui et quasi ignarus  partis utriusque, considas, nullum negotium est patefacere omnia in rebus humanis dubia, incerta, suspensa, magisque omnia uerisimilia quam uera. Quo magis mirum est nonnullos tedio inuestigande penitus ueritatis cuilibet opinioni temere succumbere, quam in explorando pertinaci diligentia perseuerare. Itaque indignandum omnibus, indolescendum est, audere quosdam, et hoc studiorum rude [rudes],  litterarum profanos, expertes artium etiam sordidarum, certum aliquid de summa rerum ac maiestate decernere, de qua tot omnibus seculis sectarum plurimarum usque adhuc ipsa philosophia deliberat. Nec immerito: quum tantum absit ab exploratione diuina humana mediocritas, ut neque, que supra nos celo suspensa, sublata sunt, neque que infra terram profunda, demersa sunt, aut scire 6 sit datum, aut scrutari permissum, aut stuprari religiosum: et beati satis, satisque prudentes iure uideamur si, secundum illud uetus Sapientis oraculum,  nosmetipsos familiarius nouerimus. Sed quatenus indulgentes  insano atque inepto labori, ultra humilitatis nostre terminos euagamur, et in terram proiecti, celum ipsum et ipsa sidera audaci cupiditate transcendimus, uel hunc errorem saltem, non uanis et formidolosis opinionibus implicemus. Sint principio omnium semina, natura in se ceunte, densata: quis hic auctor deus? sint fortuitis concursionibus totius mundi membra coalita, digesta, formata: quis deus machinator? Sidera licet ignis accenderit, et celum licet sua materia suspenderit; licet terram fundauerit  pondere, et mare licet influxerit e liquore; unde hec  religio, unde formido, que superstitio est? Homo, et animal omne quod nascitur, inspiratur et alitur, elementorum ut uoluntaria concretio est, in que rursum homo, et animal omne diuiditur, soluitur, dissipatur, ita in fontem refluunt, et in semet omnia reuoluuntur, nullo artifice, nec iudice, nec auctore. Sic, congregatis ignium seminibus, soles alios atque alios semper splendere; sic exhalatis terre uaporibus, nebulas semper adolescere: quibus densatis coactisque, nubes altius surgere: iisdem labentibus, pluuias fluere, flare uentos, grandines increpare: uel nimbis  collidentibus, tonitrua mugire, rutilare fulgura, fulmina 7 premicare. Adeo passim cadunt, montes irruunt, arboribus incurrunt: sine delectu tangunt loca sacra et profana; homines noxios feriunt, sepe et religiosos.  Quid tempestates loquar uarias ac incertas? quibus, nullo ordine uel examine, rerum omnium impetus uolutatur; in naufragiis, bonorum malorumque fata mixta, merita confusa; in incendiis, interitum conuenire insontium nocentiumque; et, cum tabe pestifera celi tractus inficitur, sine discrimine omnes deperire; et, cum belli ardore seuitur,  meliores potius occumbere. In pace etiam, non tantum equatur nequitia melioribus, sed et colitur: ut in pluribus nescias utrum sit eorum detestanda prauitas, an optanda felicitas.  Quod si mundus diuina prouidentia et alicuius numinis auctoritate regeretur, numquam mereretur Phalaris et Dionysius regnum, numquam Rutilius et Camillus exsilium, numquam Socrates uenenum.  Ecce arbusta frugifera, ecce iam seges cana, iam temulenta uindemia imbri corrumpitur, grandine ceditur: adeo aut incerta nobis ueritas occultatur et premitur; aut, quod magis credendum est, uariis et lubricis casibus, soluta legibus fortuna dominatur.



CAPUT uI.
 [21Kb]

ARGUMENTUM.---Quelibet natio, ac Romani postmodum numina sua ita coluere, ut eorum cultum supremum totius orbis terre imperium fuerint assecuti.

Cum igitur aut fortuna certa, aut incerta natura sit, quanto uenerabilius ac melius, antistites ueritatis maiorum excipere disciplinam, religiones traditas colere; deos quos a parentibus ante imbutus es timere, quam nosse familiarius, adorare; nec de numinibus ferre sententiam, sed 8 prioribus credere qui, adhuc rudi seculo, ipsius mundi natalibus; meruerunt deos uel faciles habere, uel reges!  Inde adeo per uniuersa imperia, prouincias, oppida, uidemus singulos sacrorum ritus gentiles habere, et deos colere municipes, ut Eleusinios Cererem, Phrygas Matrem, Epidaurios Aesculapium, Chaldeos Belum, Astarten Syros, Dianam Tauros, Gallos Mercurium, uniuersa Romanos. Sic eorum potestas et auctoritas totius orbis ambitus occupauit: sic imperium suum ultra solis uias et ipsius Oceani limites propagauit, dum exercent in armis uirtutem religiosam, dum urbem muniunt sacrorum religionibus, castis uirginibus, multis honoribus, ac nominibus sacerdotum: dum  obsessi, et citra solum Capitolium capti, colunt deos, quos alius iam spreuisset, iratos; et per Gallorum acies, mirantium superstitionis audaciam, pergunt telis inermes, sed cultu religionis armati: dum capti, in hostilibus menibus adhuc ferociente uictoria, numina uicta uenerantur: dum undique hospites deos querunt, et suos faciunt: dum aras exstruunt, dum etiam ignotis numinibus et manibus. Sic, dum uniuersarum gentium sacra suscipiunt, etiam regna [meruerunt]. Hinc perpetuus merent uenerationis tenor mansit, qui longa etate non infringitur, sed augetur: quippe antiquitas ceremoniis  atque fanis tantum sanctitatis tribuere consueuit, quantum adstruxerit uetustatis.



CAPUT uII.
[14Kb]

ARGUMENTUM.---Auspicia et auguria Romana penitenter omissa, obseruata feliciter.

Nec tamen temere , maiores nostri, aut obseruandis auguriis, aut extis consulendis, aut instituendis sacris, aut delubris dedicandis, operam nauauerunt. Specta de libris memoriam: iam eos deprehendes initiasse ritus omnium religionum, uel  ut remuneraretur diuina indulgentia, uel ut auerteretur imminens ira, aut ut, iam tumens et seuiens, placaretur. Testis mater Idea, que aduentu suo et probauit matrone castitatem, et urbem metu hostili liberauit: testes equestrium fratrum in lacu, sicut ostenderant, statue consecrate, qui anhelis, spumantibus equis atque fumantibus, de Perse uictoriam eadem die qua fecerant, nuntiauerunt: testis ludorum, offensio Iouis, de somno plebeii hominis iteratio: et Decuriorum deuotio rata testis est: testis et Curtius, qui, equitis sui uel mole honore hiatum profunde uoraginis  cequauit. Frequentius etiam quam uolebamus, deorum presentiam contempta auspicia contestata sunt. Sic Allia nomen infaustum, sic Claudii et Iunii, non prelium in Penos, sed ferale naufragium est. Et, ut Trasimenus Romanorum sanguine et maior esset et decolor, spreuit auguria Flaminius: et, ut Parthos signa reposcamus, Dirarum imprecationes Crassus et meruit et irrisit. Omitto uetera, que multa sunt, et de deorum natalibus, donis, muneribus, negligo carmina petarum; predicta etiam de oraculis fata transilio, ne uobis antiquitas nimium fabulosa uideatur. Intende templis ac delubris deorum quibus Romana ciuitas et protegitur 10 et armatur: magis sunt augusta numinibus incolis presentibus, inquilinis, quam cultus insignibus et muneribus  opulenta. Inde adeo pleni et mixti Deo uates futura precerpunt, dant cautelam periculis, morbis medelam, spem afflictis, opem miseris, solatium  calamitatibus, laboribus leuamentum: etiam per quietem deos uidemus, audimus, agnoscimus, quos impie per diem negamus, nolumus, peieramus.



CAPUT uIII.
[143Kb]

ARGUMENTUM.---Mimine ferenda Theodori, Diagore ac Protagore impia temeritas, qui deorum religionem uel penitus tollere, uel saltem infirmare uoluere; at multo minus ferri debet latebrosa et lucifugax Christianorum natio, qui deos despuunt, et dum mori post mortem timent, interim mori non timent.

Itaque, cum omnium gentium de diis immortalibus, quamuis incerta sit uel ratio uel origo, maneat tamen firma consensio; neminem fero tanta audacia, tamque irreligiosa nescio qua prudentia tumescentem, qui hanc religionem tam uetustam, tam utilem, tam  salubrem dissoluere aut infirmare nitatur. Sit licet ille Theodorus Cyreneus, uel, qui prior, Diagoras Melius, cui Atheon cognomen apposuit  antiquitas, qui uterque, nullos deos asseuerando, timorem omnem, quo humanitas regitur, uenerationemque penitus sustulerunt: numquam tamen in hac impietatis disciplina simulate philosophie nomine atque auctoritate pollebunt, quum Abderiten Pithagoram [Protagoram] Athenienses uiri, consulte potius quam profane de diuinitate disputantem, et expulerint suis finibus, et in concione eius scripta  deusserint; quid homines  homines, inquam, deplorate, illicite ac desperate factionis grassari in eos, non ingemiscendum est? qui de ultima fece collectis imperitioribus, et mulieribus credulis, sexus sui 11 facilitate labentibus, plebemprofane coniurationis instituunt; que nocturnis congregationibus, et ieiuniis solemnibus et inhumanis  cibis, non sacro quodam sed piaculo federantur. Latebrosa et lucifugax natio, in publicum muta, in angulis garrula: templa, ut busta, despiciunt; deos despuunt, rident sacra, miserentur miseri, si fas est, sacerdotum honores et purpuras despiciunt ipsi seminudi. Pro mira stultitia et incredibili audacia, spernunt tormenta presentia, dum incerta metuunt et futura; et dum mori post mortem timent, interim mori non timent. Ita illis pauorem fallax spes solatio rediuiuo blanditur.



CAPUT IX.
 [265Kb]

ARGUMENTUM.---Christianorum religio stulta, hominem siquidem crucifixum, ipsumque huius supplicii instrumentum uenerantur. Asini caput colere, ipsamque parentis sui naturam adorare dicuntur. De cede infantis et sanguine initiantur, ac per impudentes tenebras incerta sorte omnes permiscentur.

Ac iam, ut fecundius nequiora proueniunt, serpentibus in dies perditis moribus, per uniuersum orbem sacraria ista teterrima impie coitionis adolescunt.  Eruenda prorsus hec, et exsecranda consensio. Occultis se notis et insignibus noscunt, et amant mutuo pene antequam nouerint: passim etiam inter eos uelut quedam libidinum religio miscetur; ac se promisce appellant fratres et sorores, ut etiam non insolens stuprum, intercessione sacri nominis, fiat incestum: ita eorum uana et demens superstitio sceleribus gloriatur. Nec de ipsis, nisi subsisteret ueritas, maxima et uaria maxime nefaria et honore prefanda, sagax fama loqueretur. Audio eos turpissime pecudis caput asini consecratum, inepta nescio qua persuasione, uenerari: digna et nata religio talibus moribus. Alii eos ferunt ipsius antistitis ac sacerdotis colere genitalia, et quasi parentis sui adorare naturam.  Nescio an falsa 12, certe occultis ac nocturnis sacris  apposita suspicio: et qui hominem, summo supplicio pro facinore punitum, et crucis ligna feralia, eorum cerimonias fabulantur, congruentia perditis sceleratisque tribuit altaria, ut id colant quod merentur.  Iam de initiandis tirunculis fabula tam detestanda quam nota est: infans farre contectus, ut decipiat incautos, apponitur ei qui sacris imbuatur. Is infans a tirunculo, farris superficie, quasi ad innoxios ictus prouocato, cecis occultisque uulneribus occiditur: huius, proh nefas! sitienter sanguinem lambunt, huius certatim membra dispertiunt: hac federantur hostia; hac conscientia sceleris ad silentium mutuum pignerantur: hec sacra sacrilegiis omnibus tetriora.  Et de conuiuio notum est, passim omnes loquuntur, id  etiam Cirtensis nostri testatur oratio: ad epulas solemni  die ceunt, cum omnibus liberis, sororibus, matribus, sexus omnis hominis et omnis etatis: illic, post multas epulas, ubi conuiuium caruit [caluit], et inceste libidinis ebrietatis feruor exarsit, carnis [canis] qui candelabro nexus est, iactu offule ultra spatium linee qua uinctus est, ad impetum et saltum prouocatur: sic euerso et exstincto conscio lumine, impudentibus tenebris nexus infande cupiditatis inuoluunt per incertum sortis; et, si non omnes opera, conscientia tamen pariter incesti, quoniam uoto uniuersorum appetitur quicquid accidere potest in actu singulorum.



CAPUT X.
[65Kb]

ARGUMENTUM.---Quidquid colunt, magnopere occultare nituntur: nullas aras habent, templa nulla, nulla  nota simulacra. Deus illorum, sicut et Iudeorum, unicus esse fertur: quem cum nec uidere nec ostendere queant, illum nichilominus molestum, inquietum et prepostere curiosum arbitrantur.

Multa pretereo consulto; nam et hec nimis multa sunt que aut omnia aut pleraque omnium uera declarat ipsius praue religionis obscuritas. Cur etenim occultare 13 et abscondere quidquid illud colunt magnopere nituntur, quum honesta semper publico gaudeant, scelera secreta sint? cur nullas aras habent, templa nulla, nulla nota simulacra? numquam palam loqui, numquam libere congregari [sustinent], nisi illud quod colunt et interprimunt, aut puniendum est aut pudendum? Unde autem, uel quis ille, aut ubi Deus unicus, solitarius, destitutus; quem non gens  libera, non regna, non saltem Romana superstitio nouerunt? Iudeorum sola et misera gentilitas unum et ipsi Deum, sed palam, sed templis, aris, uictimis cerimoniisque coluerunt: cuius adeo nulla uis nec potestas est, ut sit Romanis numinibus cum sua sibi natione captiuus. At etiam Christiani quanta monstra, que portenta confingunt? Deum illum suum, quem nec ostendere possunt nec uidere, in omnium mores, actus omnium, uerba denique et occultas cogitationes diligenter inquirere, discurrentem scilicet, atque ubique presentem; molestum illum uolunt, inquietum, impudenter etiam curiosum, siquidem adstat factis omnibus, locis omnibus intererrat: cum nec singulis inseruire possit, per uniuersa  districtus, nec uniuersis sufficere, in singulis occupatus.  Quid? quod toto orbi, et ipsi mundo cum sideribus suis minantur incendium, ruinam moliuntur? quasi aut nature diuinis legibus constitutus eternus ordo turbetur, aut rupto elementorum omnium federe, et celesti compage diuisa, moles 14 ista qua continetur et cingitur subruatur.



CAPUT XI.
[273Kb]

ARGUMENTUM.---Futurum quoque asserunt totius mundi incendium; ac post corporum nostrorum resurrectionem, iustis beatissime uite, iniustis maximarum penarum eternitatem promittunt.

Nec hac furiosa opinione contenti, aniles fabulas  adstruunt et annectunt; renasci se ferunt, post mortem et cineres et fauillas: et nescio qua fiducia mendaciis suis inuicem credunt; putes eos iam reuixisse. Anceps malum, et gemina dementia! Celo et astris, que sic relinquimus ut inuenimus, interitum denuntiare: sibi mortuis, exstinctis, qui sicut nascimur et interimus, eternitatem repromittere. Inde uidelicet et exsecrantur rogos, et damnant ignium sepulturas; quasi non omne corpus, etsi flammis subtrahatur, annis tamen et etatibus in terram resoluatur: nec intersit utrum fere diripiant, an  maria consumant, an humus contegat, an flamma subducat, cum cadaueribus omnis sepultura, si sentiunt, pena sit; si non sentiunt, ipsa conficiendi celeritate medicina. Hoc errore decepti beatam sibi, ut bonis et perpetem uitam mortuis, pollicentur: ceteris, ut iniustis, penam sempiternam. Multa ad hec suppetunt, ni festinet oratio, iniustos ipsos, magis nec laboro, iam docui: quamquam etsi iustos darem, culpam tamen, uel innocentiam fato tribui sententiis plurimorum et hec uestra consensio est. Nam quidquid agimus, ut alii fato, ita uos  Deo addicitis: sic secte uestre non spontaneo cupere, sed electos. Igitur iniquum iudicem fingitis, qui sortem in hominibus puniat, non uoluntatem. uellem tamen sciscitari, utrumne cum corporibus? et corporibus quibus? ipsisne an innouatis, resurgatur? sine corpore? Sine corpere. Hoc, 15 quod sciam, neque mens, neque anima, nec uita est. Ipso corpore?  sed iam ante dilapsum est. Alio corpore? ergo homo nouus nascitur, non prior ille reparatur. Et tamen tanta etas abiit, secula innumera fluxerunt, quis unus ullus ab inferis, uel Protesilai sorte, remeauit, horarum saltem permisso commeatu, uel ut exemplo crederemus? Omnia ista figmenta malesane opinionis, et inepta solatia, a  petis fallacibus in dulcedine carminis lusa, a uobis, nimirum credulis, in Deum uestrum turpiter reformata sunt.



CAPUT XII.
[77Kb]

ARGUMENTUM.---Quid autem ipsismet Christianis post mortem euenturum sit, inde augurari possimus, quod nunc omni ope destituti, summis calamitatibus et miseriis premuntur.

Nec saltem de presentibus capitis experimentum, quam uos irrite pollicitationis cassa uota decipiant: quid post mortem impendeat, miseri, dum adhuc uiuitis, estimate. Ecce pars uestrum et maior [et] melior, ut dicitis, egetis, algetis, opere, fame, laboratis: et Deus patitur, dissimulat; non uult, aut  non potest opitulari suis. Ita aut inualidus, aut iniquus est. Tu qui immortalitatem postumam somnias, cum periculo quateris, cum febribus ureris, cum dolore laceraris, non tum conditionem tuam sentis?  Non tum agnoscis fragilitatem? Inuitus, miser, infirmitatis argueris, nec fateris? Sed omitto communia; ecce uobis mine, supplicia, tormenta, et iam non adorande, sed subeunde cruces: ignes etiam, quos et predicitis, et timetis: ubi Deus ille, qui subuenire reuiuiscentibus potest, uiuentibus non potest? Nonne Romani sine uestro Deo imperant, regnant, fruuntur orbe toto, uestrique dominantur? uos uero suspensi interim atque solliciti, 16 honestis uoluptatibus abstinetis. Non spectacula uisitis, non pompis interestis: conuiuia publica absque uobis; sacra certamina, precerptos cibos, et delibatos altaribus potus abhorretis. Sic reformidatis deos, quos negatis. Non floribus caput nectitis; non corpus odoribus honestatis: reseruatis unguenta funeribus: coronas etiam sepulchris  denegatis, pallidi, trepidi, misericordia digni, sed nostrorum deorum. Ita nec resurgitis miseri, nec interim uiuitis.  Proinde si quid sapientie uobis, aut uerecundie est, desinite celi plagas, et mundi fata  et secreta rimari: satis est pro pedibus aspicere, maxime indoctis, impolitis, rudibus, agrestibus: quibus non est datum intelligere ciuilia, multo magis denegatum est disserere diuina.



CAPUT XIII.
[37Kb]

ARGUMENTUM.---Concludit tandem Cecilius repudiandam religionem nouam; nec de rebus dubiis temere pronuntiandum.

Quamquam, si philosophandi libido est, Socratem sapientie principem, quisque uestrum tantus est, si potuerit,  imitetur; eius uiri, quoties de celestibus rogabatur, nota responsio est: QUOD SUPRA NOS, NIHIL AD NOS. Merito ergo de oraculo testimonium meruit prudentie singularis, quod oraculum, idem ipse presensit, idcirco uniuersis esse prepositum; non quod omnia comperisset, sed quod nichil se scire didicisset: ita confesse imperitie summa prudentia est. Hoc fonte defluxit Arcesile, et multo post Carneadis, et Academicorum plurimorum in summis questionibus tuta dubitatio; quo genere philosophari et caute indocti possunt, et docti gloriose.  Quid? Simonidis Melesii  nonne admiranda omnibus et sectanda cunctatio? qui Simonides, cum de eo, quid et quales 17 arbitraretur deos, ab Hierone tyranno quereretur, primo deliberationi diem petiit, postridie biduum prorogauit, mox alterum tantum, admonitus, adiunxit: postremo, cum causas tante more tyrannus inquireret, respondit ille, quod sibi, quanto inquisitio tardior pergeret, tanto ueritas fieret obscurior. Mea quoque opinione, que sunt dubia, ut sunt, relinquenda sunt: nec, tot ac tantis uiris deliberantibus, temere et audaciter in alteram partem ferenda sententia est, ne aut anilis inducatur superstitio, aut omnis religio destruatur.



CAPUT XIu.
[9Kb]

ARGUMENTUM.---Non sine animi elati fastidio prouocat Octauium Cecilius, ut argumentis suis respondeat. Cui Minucius modeste respondet, de sua haud mediocri  eloquentia, deque concinna orationis uarietate non esse ipsi exultandum.

 Sic Cecilius, et renidens : Ecquid ad hec, ait, audet Octauius, homo Plautine prosapie, ut pistorum precipuus, ita prostremus philosophorum? Parce, inquam, in eum plaudere; neque enim prius exultare te dignum est concinnitate sermonis, quam utrimque plenius fuerit peroratum; maxime quum non laudis, et ueritati disceptatio uestra nitatur. Et quamquam magnum in modum me, subtili uarietate, tua delectauerit oratio, tamen altius moueor, non de presenti actione, sed de toto genere disputandi: quod plerumque pro disserentium uiribus, et eloquentie potestate, etiam perspicue ueritatis conditio mutetur. Id accidere pernotum est auditorum facilitate, qui, dum uerborum lenocinio a rerum intentionibus auocantur, sine delectu adsentiuntur dictis omnibus: nec a rectis falsa 18 secernunt, nescientes  inesse et incredibili uerum, et in uerisimili  mendacium. Itaque quo sepius asseuerationibus credunt, eo frequentius a peritioribus arguuntur: sic assidue temeritate decepti. Culpam iudicis transferunt ad incerti querelam, ut damnatis omnibus malint uniuersa suspendere, quam de fallacibus iudicare. Igitur nobis prouidendum est, ne odio identidem sermonum omnium laboremus, ita, ut in execrationem et odium hominum plerique simpliciores efferantur. Nam incaute creduli circumueniuntur ab his, quos bonos putauerunt: mox, errore---consimili iam suspectis omnibus, ut improbos metuunt etiam, quos optimos sentire potuerunt. Nos proinde solliciti, quod utrimque in omni negotio disseratur, et ex altera parte plerumque obscura sit ueritas, ex altero latere  mira subtilitas, que nonnumquam ubertate dicendi,  fidem confesse probationis imitetur: diligenter quantum potest, singula ponderemus, ut argutias quidem laudare, ea uero que recta sunt, eligere, probare, suscipere possimus.



CAPUT Xu.
[6Kb]

ARGUMENTUM.---Regerit Minucio Cecilius non sine aliqua lesi animi significatione, ipsum religiosi iudicis officio recedere, dum sue disputationis uires infirmat. Integrum, Octauio esse ea omnia, que in medium protulerat, confutare.

Decedis, inquit Cecilius, officio iudicis religiosi; nam periniurium est, uires te actionis mee, intergressu grauissime disputationis, infringere cum Octauius integra  et illibata habeat singula. Si potest reputare; id quod  criminaris, inquam, in commune, nisi fallor, compendium protuli, ut examine scrupuloso nostram sententiam non eloquentie tumore, sed rerum ipsarum soliditate liberemus: nec auocanda, quod quereris, diutius 19 intentio, cum toto silentio liceat responsionem Ianuarii nostri, iam gestientis, audire.



CAPUT XuI.
[215Kb]

ARGUMENTUM.---Suam itaque orditur responsionem Octauius: seque ueracium uerborum flumine amarissimam conuiciorum labem diluturum confidit. Dehinc ad infirmanda singula Cecilii argumenta digreditur.  Primum itaque statuit, nemini egre ferendum quod Christiani quantumuis indocti, de celestibus rebus disputent: non enim disputantis auctoritas, sed disputationis ipsius ueritas est spectanda.

Et Octauius: Dicam equidem, ut potero, pro uiribus; et adnitendum tibi mecum est, ut conuiciorum amarissimam labem uerborum ueracium in flumine diluamus. Nec dissimulabo principio ita Natalis mei errantem, uagam, lubricam nutasse sententiam, ut sit nobis ambigendum, utrum tua eruditio turbata sit, an uacillauerit per errorem. Nam interim deos credere, interim se deliberare uariauit, ut, propositionis incerto,  [in]certio[r] responsionis nostre intentio fundaretur. Sed in Natale meo uersutiam nolo, non credo: procul est ab eius simplicitate subtilis urbanitas. Quid igitur? Ut qui rectam uiam nescit, ubi, ut fit, in plures una diffunditur, quia uiam nescit, heret anxius, nec singulas audet eligere, nec uniuersas probare; sic cui non est ueri stabile iudicium,  prout infida suspicio spargitur, ita eius dubio opinio dissipatur. Nullum itaque miraculum est, si Cecilius identidem in contrariis ac repugnantibus iactetur estu et fluctuetur: quod ne fiat ulterius, conuincam, et redarguam, quamuis diuersa sint, que dicta sunt; una ueritate confirmata probataque, nec dubitandum ei de cetero est, nec uagandum. Et  quoniam meus frater erupit egre se fere, stomacari, indignari, dolere, illiteratos, pauperes, imperitos, de rebus celestibus disputare; sciat omnes homines sine delectu etatis, sexos, dignitatis, rationis et sensus capaces et habiles procreatos: nec fortuna nactos, sed natura insitos esse sapientiam: quin ipsos etiam philosophos, uel si qui alii artium repertores 20 in memorias exierunt, priusquam solertia mentis parerent nominis claritatem, habitos esse plebeios, indoctos, seminudos; adeo diuites facultatibus suis illigatos, magis aurum suspicere consuesse, quam celum: nostrates pauperes, et commentos esse prudentiam, et tradidisse ceteris disciplinam. Unde apparet ingenium non dari facultatibus, nec studio parari, sed cum ipsa mentis formatione generari.  Nihil itaque indignandum, uel dolendum, si quicumque de diuinis querat, sentiat, proferat; quum non disputantis auctoritas, sed disputationis ipsius ueritas requiratur: atque etiam quo imperitior sermo, hoc illustrior ratio est: quoniam non fucatur pompa facundie et gratie, sed, ut est, recti regula sustinetur.



CAPUT XuII.
 [16Kb]

ARGUMENTUM.---Fatetur quidem hominem debere se ipsum nosse: sed plane negat hanc cognitionem ab eo posse comparari, quin antea rerum uniuersitatem et Deum ipsum agnoscat. Ex ipsius autem mundi constitutione atque ornatu, quisque ratione preditus, compertum habet eum a Deo conditum fuisse atque ab eo regi et administrari

Nec recuso, quod Cecilius adserere inter precipua connisus est, hominem nosse se et circumspicere debere, quid sit, unde sit, quare sit; utrum elementis concretus, an concinnatus atomis, an potius a Deo factus, formatus, animatus? Quod ipsum explorare et eruere, sine uniuersitatis inquisitione non possumus, quum ita coherentia, connexa, concatenata  sint, ut, nisi diuinitatis rationem diligenter excusseris nescias humanitatis: nec possis pulchre gerere rem ciuilem, nisi cognoueris hanc communem omnium mundi ciuitatem: precipue quum a feris belluis hoc differamus, quod illa prona, in terramque uergentia, nichil nata sint prospicere, nisi pabulum nos, quibus uultus erectus, quibus suspectus in celum  datus est, sermo et ratio, per que Deum agnoscimus, sentimus, imitamur, ignorare nec fas nec licet ingerentem sese oculis et sensibus 21 nostris celestem claritatem. Sacrilegii enim uel maximi instar est, humi querere, quod in sublimi debeas, inuenire.  Quo magis mihi uidentur, qui hunc mundi totius ornatum non diuina ratione perfectum uolunt, sed frustis quibusdam temere coherentibus conglobatum, mentem, sensum, oculos denique ipsos non habere. Quid enim potest esse tam apertum, tam confessum, tamque perspicuum, quum oculos in celum sustuleris, et que sunt infra circaque lustraueris, quam esse aliquod numen prestantissime mentis, quo omnis natura inspiretur, moueatur, alatur, gubernetur? Celum ipsum uide. Quam late tenditur!  quam rapide uoluitur! uel, quod in noctem astris distinguitur, uel, quod in diem sole lustratur: iam scies, quam sit in eo summi moderatoris mira et diuina libratio. uide et annum ut solis ambitus faciat: et mensem uide ut luna auctu, senio, labore circumagat. Quid tenebrarum et luminis dicam recursantes uices, ut sit nobis operis et quietis alterna reparatio? Reliquenda uero astrologis prolixior de sideribus oratio uel quod regant cursum nauigandi,  uel quod arandi metendique tempus inducant; que singula, non modo, ut crearentur, fierent, disponerentur, summi opificis et perfecte rationis eguerunt, uerum etiam sentiri, perspici, intelligi, sine summa solertia et ratione non possunt. Quid quum ordo temporum ac frugum stabili uarietate distinguitur, nonne auctorem suum parentemque testatur uer eque cum suis floribus, et estas cum suis messibus, et autumni maturitas grata, 22 et hiberna oliuitas necessaria? Qui ordo facile turbaretur, nisi maxima ratione consisteret. Iam prouidentie quante, ne hiems sola glacie ureret, aut sola estas ardore torreret, autumni et ueris inserere medium temperamentum, ut per uestigia sua anni reuertentis occulti et innoxii transitus laberentur.  Mari intende: lege littoris stringitur. Quidquid arborum est uide, quam e terre uisceribus animatur. Aspice Oceanum: refluit reciprocis estibus. uide fontes: manant uenis perennibus; fluuios intuere: eunt semper exercitis lapsibus. Quid loquar apte disposita recta montium collium flexa, porrecta camporum? quidue animantium loquar aduersus sese tutelam multiformem? alias armatas cornibus, alias dentibus septas, et fundatas ungulis, et spicatas aculeis: aut  pedum celeritate liberas, aut elatione pinnarum? Ipsa precipue forme nostre pulchritudo Deum fatetur artificem, status rigidus, uultus erectus, oculi in summo, uelut in specula, constituti, et omnes ceteri sensus uelut in arce compositi.



CAPUT XuIII.
[252Kb]

Longum est ire per singula: nichil in homine membrorum est, quod non et necessitatis causa sit, et decoris: et quod magis mirum est, eadem figura omnibus, sed quedam unicuique lineamenta deflexa. Sic et similes uniuersi uidemur, et inter se singulis dissimiles inuenimur. Quid nascendi ratio? Quid cupido generandi? Nonne a Deo data est? et ut ubera partu maturescente lactescant, et ut tener felus  ubertate lactei roris adolescat? Nec uniuersitati solummodo Deus, sed et partibus consulit. Britannia  sole deficitur, sed circumfluentis maris tepore recreatur: Aegypti siccitatem temperat Nilus amnis: colit Euphrates Mesopotamiam: pro imbribus pensat Indus, et serere Orientem dicitur et rigare. Quod si ingressus aliquam domum, omnia exculta, disposita, ornata uidisses, utique preesse ei crederes dominum, et illis bonis rebus multo esse meliorem: ita in hac mundi domo, cum celum terramque perspicias, prouidentiam, ordinem, legem, crede esse uniuersitatis dominum parentemque ipsis sideribus et totius mundi partibus pulchriorem. Ni forte, quoniam de prouidentia nulla dubitatio est, inquirendum putas, utrum unius imperio, an arbitrio plurimorum celeste regnum gubernetur: quod ipsum non est multi laboris aperire cogitanti imperia  terrena, quibus exempla utique de celo: quando umquam regni societas aut cum fide cepit, aut sine  cruore discessit? Omitto Persas, de equorum hinnitu augurantes principatum; et Thebanorum permortuam fabulam, transeo: ob pastorum et case regnum de geminis memoria notissima est; generi et soceri bella toto orbe diffusa sunt: et tam magni imperii duos fortuna non cepit. uide cetera: rex unus apibus, dux unus gregibus, in armentis rector unus: tu in celo summam potestatem diuidi credas,  et scindi ueri illius ac diuini imperii totam potestatem? cum palam sit parentem omnium Deum nec principium habere, nec terminum; qui natiuitatem 24 omnibus prestet, sibi perpetuitatem, qui ante mundum fuerit sibi ipse pro mundo; qui uniuersa, quecumque sunt, uerbo iubet, ratione dispensat, uirtute consummat. Hic nec uideri potest, uisu clarior est; nec comprehendi, tactu purior est; nec  estimari, sensibus maior est, infinitus, immensus, et soli sibi, tantus quantus est, notus; nobis uero ad intellectum pectus angustum est; et ideo sic eum digne estimamus dum inestimabilem dicimus. Eloquar quemadmodum sentio; magnitudinem Dei qui se putat nosse, minuit; qui non uult minuere, non nouit. Nec nomen Deo queras, Deus nomen est. Illic uocabulis opus est cum per singulos propriis appellationum insignibus multitudo dirimenda est: Deo, qui solus est, Dei uocabulum totum est. Quem si patrem dixero, terrenum opineris; si regem, carnalem suspiceris; si dominum, intelliges utique mortalem. Aufer additamenta nominum, et perspicies eius claritatem. Quid? quod omnium de isto habeo consensum: audio uulgus, quum ad celum  manus tendunt, nichil aliud quam DEUM dicunt; et, DEUS MAGNUS EST; et, DEUS uERUS EST, et, SI DEUS DEDERIT. uulgi iste naturalis sermo est, an Christiani  confitentis oratio? et qui Iouem principem uolunt, falluntur in nomine, sed de una potestate consentiunt. Audio petas quoque »unum patrem diuum atque hominum« predicantes, et »talem esse mortalium mentem qualem parens omnium diem duxerit.«



CAPUT XIX.
[134Kb]

ARGUMENTUM.---Preterea pete illum diuum hominumque Parentem, omnium rerum creatorem, mentem et spiritum appellarunt. Quin et ipsimet prestantiores philosophi eadem fere ac Christiani de Deo uno sensere.

Quid Mantuanus Maro? nonne apertius, proximius, uerius? »Principio, ait, celum et terras,« et cetera mundi membra »spiritus intus alit, et infusa mens agitat. Inde hominum pecudumque 26 genus« et quidquid  aliud animalium. Idem alio loco, mentem istam et spiritum, Deum nominat; hec enim uera [impr. uerba] sunt:

    Deum namque ire per omnes
Terrasque tractusque maris celumque profundum.
Unde homines, et pecudes, unde imber et ignis.
Quid aliud et a nobis Deus, quam mens et ratio et spiritus predicatur? Recenseamus, si placet, disciplinas philosophorum, deprehendes eos, etsi sermonibus uariis, ipsis tamen rebus in hanc unam coire et conspirare sententiam.  Omitto illos rudes et ueteres qui de suis dictis sapientes esse meruerunt. Sit Thales Milesius omnium primus, qui primus omnium de celestibus disputauit. Is Milesius Thales rerum initium aquam dixit; Deum autem eam mentem que ex aqua cuncta formauerit. Eho! altior et sublimior aque et spiritus ratio, quam ab homine potuerit inueniri; a Deo traditum. uides Philosophi principalis  nobiscum penitus opinionem consonare. Anaximenes deinceps, et post Apolloniates Diogenes, era Deum statuunt, infinitum et immensum. Horum quoque similis de diuinitate consensio est. Anaxagore uero descriptio et motus infinite mentis Deus dicitur. Et Pythagore Deus est animus, per uniuersam rerum naturam commeans et intentus: ex quo etiam animalium omnium uita capiatur. Xenophanem notum est omne infinitum cum mente Deum tradere; et Antisthenem, populares deos multos, sed naturalem unum precipuum; Zeuxippum [imp. Spensippum], uim naturalem, animalem, qua omnia regantur, Deum nosse. Quid Democritus? quamuis atomorum primus inuentor, 26 nonne plerumque naturam, que imagines  fundat, et intelligentiam, Deum loquitur? Straton quoque et ipse naturam: etiam Epicurus ille qui deos aut otiosos fingit aut nullos, naturam tamen superponit. Aristoteles uariat, et adsignat tamen unam potestatem. Nam interim mentem, mundum interim Deum dicit, interim mundo Deum preficit. Aristoteles Ponticus uariat, alias mundo, alias menti diuine tribuens principatum. Heraclides Ponticus quoque Deo diuinam mentem, quamuis uarie, adscribit. Theophrastus, et Zenon, et Chrysippus, et Cleanthes, sunt et ipsi multiformes; sed ad unitatem prouidentie omnes reuoluuntur. Cleanthes enim mentem, modo animum, modo ethera, plerumque rationem Deum disseruit. Zenon, eiusdem magister, naturalem legem atque diuinam, et ethera interim,  interdumque rationem, uult omnium esse principium. Item interpretando Iunonem era, Iouem celum, Neptunum mare, ignem esse uulcanum, et ceteros similiter uulgi deos elementa esse monstrando, publicum arguit grauiter et reuincit errorem. Eadem  fere Chrysippus, uim diuinam, rationalem naturam, et mundum interim, et fatalem necessitatem Deum credit, Zenonemque interpretatione physiologie in Hesiodi, Homeri Orpheique carminibus imitatur.  Babylonio etiam Diogeni disciplina est exponendi et disserendi Iouis partum et ortum Minerue, et hoc genus ceterarum rerum uocabula esse, non deorum.  Nam Socraticus Xenophon formam Dei ueri negat uideri 27 posse, et ideo queri non oportere. Aristo Stoicus [impr. Chius], comprehendi omnino non posse. Uterque maiestatem Dei, intelligendi desperatione; senserunt. Platoni apertior de Deo et rebus ipsis et nominibus oratio est; et que tota esset celestis, nisi persuasionis ciuilis nonnumquam admixtione sordesceret. Platoni itaque in Timeo Deus est ipso  suo nomine mundi parens, artifex anime, celestium terrenorumque fabricator; quem et inuenire difficile, pre nimia et incredibili potestate; et, cum inueneris, in publicum dicere impossibile prefatur.   Eadem fere et ista que nostra sunt nam et Deum nouimus et parentem omnium dicimus, et numquam publice, nisi interrogati, predicamus.



CAPUT XX.
[12Kb]

ARGUMENTUM.---Quod si Prouidentia mundus regitur et unius Dei nutu gubernetur, non nos debet antiquitas imperita rapere ad mutui consensus errorem; que nimirum fabellis suis delectata, ridiculas traditiones inuexit. Nec minus euidenter ostenditur insulsum impiumque semper fuisse deorum cultum, dum mortalium antiquissimi suos reges, duces inclytos artiumque inuentores, ob preclara illorum facinora, non secus ac deos uenerati sunt.

Exposui opiniones omnium ferme philosophorum,  quibus illustrior gloria est Deum unum multis licet  designasse nominibus; ut quiuis arbitretur, aut nunc Christianos philosophos esse, aut philosophos fuisse iam tunc Christianos. Quod si Prouidentia mundus regitur et unius Dei nutu gubernatur, non nos debet antiquitas imperitorum, fabellis suis delectata uel capta, ad errorem mutui rapere consensus; quum philosophorum suorum sententiis refellatur, quibus et rationis et uetustatis adsistit auctoritas. Maioribus enim nostris tam facilis in mendaciis fides fuit, ut temere crediderint etiam alia monstruosa mira miracula: Scyllam multiplicem, Chimeram multiformem, et Hydram felicibus uulneribus renascentem, et Centauros, equos suis hominibus implexos; et quidquid fame licet fingere, illis 28 erat libenter audire. Quid? illas aniles fabulas, de hominibus  aues et feras, homines et de hominibus arbores  atque flores: que si essent facta, fierent; quia fieri non possunt, ideo nec facta sunt. Similiter uero, ac erga deos quoque maiores nostri improuidi, creduli, rudi simplicitate crediderunt: dum reges suos colunt religiose, dum defunctos eos desiderant in imaginibus uidere, dum gestiunt eorum memorias in statuis detinere, sacra facta sunt que fuerant adsumpta solatia. Denique, et antequam commerciis orbis pateret, et antequam gentes ritus suos moresque miscerent, unaqueque natio conditorem suum, aut ducem inclytum, aut reginam pudicam sexu suo fortiorem, aut alicuius muneris uel artis repertorem uenerabatur, ut ciuem bone memorie. Sic et defunctis premium et futuris dabatur exemplum.



CAPUT XXI.
[548Kb]

 ARGUMENTUM.---Mortales in deos fuisse assumptos  confirmat Octauius Euhemeri, Prodici, Perses et Alexandri Magni testimonio, a quibus deorum patria, natales, sepulchra recensentur. Exponit preterea deorum tristes exitus, fata et funera. Ad hec ineptas putidasque nugas uidet, quas de suorum deorum forma et figura ethnici uenditant.

Lege Stoicorum scripta uel scripta sapientium, eadem mecum recognosces. Ob merita uirtutis aut muneris deos habitos Erueret [impr. Euhemerus] exsequitur, et eorum natales, patrias, sepulchra dinumerat et per prouincias monstrat: dicta [impr. Dictei] Iouis et Apollinis Delphicie [impr. Delphici], et Parie [impr. Pharie] Isidis, et Cereris Eleusinie. Prodigiis [impr. Prodicus] assumptos in  deos loquitur, qui errando inuentis nouis utilitati  hominum profuere. In eamdem sententiam et Perseus philosophatur, et annectit inuentas fruges et frugum ipsarum repertores iisdem nominibus, ut comicus sermo est, uenerem 29 sine Libero et Cerere frigere. Alexander ille Magnus, Macedo, insigni uolumine ad matrem suam scripsit, metu sue potestatis proditum  sibi de diis hominibus a sacerdote secretum: illi uulcanum facit omnium principem, et postea Iouis gentem et despicis Isidis ad hirundinem, sistrum, et adspersis membris inanem  tui Serapidis siue Osiridis tumulum. Considera denique sacra ipsa et ipsa mysteria, inuenies exitus tristes, fata et funera,  et luctus atque planctus miserorum deorum. Isis perditum filium cum Cynocephalo suo et caluis sacerdotibus luget, plangit, inquirit, et Isiaci miseri cedunt pectora, et dolorem infelicissime matris imitantur: mox, inuento paruulo, gaudet Isis, exsultant sacerdotes, Cynocephalus inuentor gloriatur: nec desinunt annis omnibus uel perdere quod inueniunt, uel inuenire quod perdunt. Nonne ridiculum est uel lugere quod colas, uel colere quod lugeas? hec tamen Aegyptia quondam, nunc et sacra Romana sunt. Ceres facibus accensis, et serpente circumdata, errore subreptam et corruptam Liberam anxia et sollicita uestigat. Hec sunt Eleusina. Et que Iouis sacra sunt? Nutrix capella est, et auido patri subtrahitur infans, ne uoretur; et Corybantum cymbalis,  ne pater audiat uagitus, tinnitus eliditur. Cybele  Dyndima, pudet dicere, que adulterum suum infeliciter placitum, quoniam et ipsa deformis et uetula, ut multorum 30 deorum mater, ad stuprum inlicere non poterat, exsecuit, ut deum scilicet faceret eunuchum. Propter hanc fabulam Galli eam et semiuiri sui corporis supplicio colunt. Hec iam non sunt sacra; tormenta sunt. Quid forme ipse et habitus? Nonne arguunt ludibria et decora [impr. dedecora] deorum uestrorum? uulcanus claudus deus et debilis;  Apollo tot etatibus leuis; Aesculapius bene barbatus, etsi semper adolescentis Apollinis filius; Neptunus glaucis oculis, Minerua cesiis, bubulis Iuno, pedibus Mercurius alatis, Pan ungulatis, Saturnus compeditis;  Ianus uero frontes duas gestat, quasi ut auersus incedat.  Diana interim est alte succincta uenatrix; et Ephesia  mammis multis et ueribus exstructa; et Triuia trinis capitibus, et mult s manibus horrifica. Quid? ipse Iupiter uester modo imberbis statuitur, modo barbatus locatur: et quum Hammon dicitur, habet cornua; et quum Capitolinus, tunc gerit fulmina; et quum Latiaris, cruore perfunditur; et quum Feretrius, non aditur.  Et, ne longius multos Ioues obeam, tot sunt Iouis monstra quot nomina. Erigone suspensa de laqueo est, ut uirgo inter astra, ignata sit. Castores alternis moriuntur, ut uiuant: Aesculapius, ut in deum surgat, fulminatur: Hercules, ut hominem exuat, Henneis [uulg. Oeteis] ignibus concrematur.



CAPUT XXII.
 [9Kb]

ARGUMENTUM.---Has porro fabulas, ab imperitis hominibus primum traditas, alii deinceps celebrarunt, ac pete potissimum, qui haud parum ueritati sua auctoritate nocuere; atque huiusmodi figmentis et mendaciis dulcioribus corrumpuntur ingenia puerorum, qui proinde in iis miseri consenescunt, quum alioquin sit obuia, sed requirentibus.

 Has fabulas et errores et ab imperitis parentibus discimus, et, quod est grauius, ipsis studiis et disciplinis elaboramus, carminibus precipue petarum, qui  plurimum quantum ueritati ipsi sua auctoritate nocuere. 31 Et Plato ideo preclare Homerum illum inclytum, laudatum et coronatum, de ciuitate quam in sermone instituebat, eiecit. Hic enim precipuus bello Troico deos uestros, etsi ludos facit, tamen in hominum rebus et actibus miscuit: hic eorum paria composuit, sauciauit uenerem, Martem uinxit, uulnerauit, fugauit. Iouem narrat a Briareo liberatum, ne a diis ceteris ligaretur; et Sarpedonem filium, quoniam morti non poterat eripere, cruentis imbribus fleuisse; et thoro [impr. loro] ueneris illectum, flagrantius quam in adulteras soleat, cum Iunone uxore concumbere. Alibi Hercules stercora egerit, et Apollo Admetto pecus pascit; Laomedonti uero muros Neptunus instituit, nec mercedem operis infelix structor accipit: illic Iouis  fulmen cum Aenee armis in incude fabricatur, quum celum et fulmina et fulgura longe ante fuerint quam Iupiter in Creta nasceretur, et flammas  ueri fulminis nec Cyclops potuerit imitari, nec ipse Iupiter non uereri. Quid loquar Martis et ueneris adulterium deprehensum? et in Ganymedem Iouis stuprum celo consecratum? que omnia in hoc prodita, ut uitiis hominum quedam auctoritas pararetur. His atque huiusmodi figmentis et mendaciis dulcioribus corrumpuntur ingenia puerorum, et, hisdem fabulis inherentibus, ad usque summe etatis robur adolescunt, et in iisdem opinionibus miseri consenescunt, quum sit ueritas obuia, sed requirentibus. Saturnum enim 32 principem huius generis, et examinis omnes scriptores uetustatis, Greci Romanique, hominem prodiderunt. Scit hoc Nepos et Cassius in historia, et Thallus ac Diodorus hoc loquuntur. Is itaque Saturnus, Creta profugus, Italiam, metu filii  seuientis, accesserat, et, Iani susceptus hospitio, rudes illos homines et agrestes multa docuit, ut greculus et politus, litteras imprimere, nummos signare,  instrumenta conficere. Itaque latebram suam, quod tuto latuisset, uocari maluit Latium, et urbem Saturniam dedit de suo nomine, et Ianiculum Ianus ad memoriam uterque posteritatis reliquerunt. Homo igitur utique qui fugit, homo utique qui latuit, et pater hominis, et natus ex homine: terre enim uel [impr. et] celi filius, quod apud Italos esset ignotis parentibus, proditus; ut in hodiernum inopinato uisos, celo missos; ignobiles et ignotos, terre filios nominamus Eius filius Iupiter Crete, excluso parente, regnauit, illic obiit, illic filios habuit; adhuc antrum Iouis uisitur, et sepulchrum eius ostenditur, et ipsis sacris suis humanitatis arguitur.



CAPUT XXIII.
[77Kb]

ARGUMENTUM.---Quamuis ethnici reges suos mortales  agnoscant, illos tamen deos fingunt, uel ipsis inuitis; non ad fidem numinis, sed ad honorem emerite posteritatis. Atqui uerus Deus neque ortum habet neque occasum. Deorum deinde imagines et simulacra Octauius exagitat.

Otiosum est ire per singulos et totam seriem generis  istius explicare, quum in primis parentibus probata mortalitas in ceteros ipso ordine successionis influxerit: nisi forte post mortem deos fingitis, et, peierante Proculo, deus Romulus, et Iuba, Mauris uolentibus, deus est, et diui ceteri reges, qui consecrantur, non ad fidem numinis, sed ad honorem emerite potestatis. Inuitis 23 his denique hoc nomen adscribitur: optant in homine perseuerare; fieri se deos metuunt, etsi iam senes, nolunt. Ergo nec de mortuis dii sunt, quoniam Deus mori non posset [impr. potest]; nec de natis, quoniam moritur omne quod nascitur, diuinum autem id est quod nec ortum habet nec occasum. Cur enim, si nati sunt, non hodieque nascuntur? nisi forte iam Iupiter senuit et partus in Iunone defecit, et Minerua canuit antequam peperit. An ideo  cessauit ista generatio, quoniam nulla huiusmodi fabulis prebetur adsensio? Ceterum, si dii creare possent, interire non possent; plures totis [impr. natis] hominibus deos haberemus, ut iam eos nec celum contineret, nec er caperet, nec terra gestaret: unde manifestum est homines illos fuisse quos et natos legimus et mortuos scimus. Quis ergo dubitat horum  imagines consecratas uulgus orare et publice colere? dum opinio et mens imperitorum artis concinnitate decipitur, auri fulgore prestringitur, argenti nitore et candore eboris hebetatur. Quod si in animum quis inducat tormentis quibus et quibus machinis simulacrum omne formetur, erubescet timere se materiem ab artifice, ut deum faceret, illusam. Deus enim ligneus, rogi fortasse uel infelicis stipitis portio, suspenditur, ceditur, dolatur, runcinatur; et deus aureus, uel argenteus, de immundo uasculo sepius, ut factum Aegyptio regi, conflatur, tunditur malleis et incudibus figuratur; et lapideus ceditur, scalpitur et ab impurato 34 homine  leuigatur; nec sentit sue natiuitatis iniuriam, ita ut  nec postea de uestra ueneratione culturam: nisi forte nondum deus saxum est, uel lignum, uel argentum. Quando igitur hic nascitur? ecce funditur, fabricatur, sculpitur; nondum deus est: ecce plumbatur, construitur, erigitur; nec adhuc deus est: ecce ornatur, consecratur, oratur: tunc postremo deus est quum homo illum uoluit et dedicauit.



CAPUT XXIu.
[189Kb]

ARGUMENTUM.---Breui insuper inductione demonstrat quantum in celebrandis quorumdam deorum mysteriis ridiculi, obsceni crudelesque ritus obseruarentur.

Quanta uero de diis uestris animalia muta naturaliter  iudicant? Mures, hirundines, milui, non sentire  eos sciunt, norunt; inculcant, insident; ac, nisi abigatis, in ipso dei uestri ore nidificant. Aranee uero faciem eius intexunt, et de ipso capite sua fila suspendunt: uos tergitis, mundatis, eraditis, et illos quos facitis, protegitis et timetis. Dum unusquisque uestrum non cogitat prius se debere Deum nosse quam colere; dum inconsulte gestiunt parentibus obedire; dum fieri malunt alieni erroris accessio, quam sibi credere; dum nichil ex his que timent  norunt: sic in auro et argento auaritia consecrata est; sic statuarum inanium consignata forma; sic nata Romana superstitio. Quorum ritus si percenseas, ridenda quam multa, [multa] etiam miseranda sunt. Nudi cruda hieme discurrunt; alii incedunt pileati, scuta uetera circumferunt, pelles cedunt mendicantes, uicantes deos ducunt. Quedam fana semel anno adire permittunt, quedam in totum nefas uisere; est quo uiro non licet, nonnulla  absque 55 feminis sacra sunt; etiam seruo quibusdam cerimonis interesse piaculare flagitium est: alia sacra coronat uniuira, alia multiuira, et magna religione conquiritur que plura possit adulteria numerare. Quid? qui sanguine suo libat et uulneribus suis supplicat, non profanus melius esset, quam sic religiosus? aut cui exta sunt obscena demessa, quomodo Deum uiolat, qui hoc modo placat, quum, si eunuchos Deus uellet, posset procreare, non facere? Quis non intelligat male sanos, et uane et perdite mentis in ista desipere, et ipsam errantium turbam mutua sibi patrocinia prestare? heic defensio communis furoris est furentium multitudo.



CAPUT XXu.
[12Kb]

 ARGUMENTUM.---Dehinc ostendit a Cecilio perperam iactitari Romanos qui totius orbis imperio potiti fuerint  huiusmodi superstitionibus rite obseruatis. Atqui Romani in ortu suo et scelere collecti et immanitatis terrore creuerunt. Igitur Romani non ideo tanti quod religiosi, sed quod impune sacrilegi.

At tamen ista ipsa superstitio Romanis dedit, auxit, fundauit imperium, quum non tam uirtute, quam religione et pietate pollerent; nimirum insignis et nobilis iustitia Romana ab ipsis imperii nascentis incunabulis auspicata est. Nonne in ortu suo et scelere collecti, et muniti immanitatis sue terrore creuerunt? nam asylo prima plebs congregata est: confluxerant perditi, facinorosi, incesti, sicarii, proditores: et ut ipse Romulus, imperator et rector, populum suum facinore precelleret, parricidium fecit.  Hec prima  sunt auspicia religiose ciuitatis. Mox alienas uirgines iam desponsatas, iam destinatas, et nonnullas de  matrimonio mulierculas, sine more, rapuit, uiolauit, illusit; et cum earum parentibus, id est cum soceris suis, bellum miscuit, propinquum sanguinem fudit. Quid irreligiosius, quid audacius, quid ipsa sceleris confidentia 36 tutius? Iam finitimos agro pellere; ciuitates proximas euertere cum templis et altaribus, captos cogere; damnis alienis et suis sceleribus adolescere, cum Romulo, regibus ceteris et postremis ducibus disciplina communis est. Ita quidquid Romani tenent, colunt, possident, audacie preda est, templa omnia de manubiis, id est de ruinis urbium, de spoliis deorum, de cedibus sacerdotum. Hoc insultare et illudere est, uictis religionibus seruire, et captiuas eas post uictorias adorare. Nam adorare que manu  ceperis, sacrilegium est consecrare, non numina. Toties ergo Romanis impiatum est, quoties triumphatum; tot de diis spolia, quot de gentibus et tropea. Igitur Romani non ideo tanti, quod religiosi, sed quod impune sacrilegi. Neque enim potuerunt in ipsis bellis deos adiutores habere, aduersus quos arma rapuerunt: et quos postulauerant, detriumphatos colere ceperunt. Quid autem isti dii pro Romanis possunt, qui nichil pro suis aduersus eorum arma ualuerunt? Romanorum enim uernaculos deos nouimus; Romulus, Picus. Tiberinus, et Consus, et Pilumnus, ac Polumnus. Cloacinam Tatius et inuenit et coluit; Pauorem Hostilius atque Pallorem; mox a nescio quo Febris dedicata. Hec alumna urbis istius superstitio,  morbi et male ualetudines:  sane et Acca Laurentia, et Flora, meretrices propudiose, inter morbos Romanorum et deos computande. Isti scilicet aduersus ceteros, qui in gentibus colebantur. Romanorum imperium protulerunt. Neque enim 37 eos aduersum suos homines uel Mars Thracius, uel Iupiter Creticus, uel Iuno nunc Argiua, nunc Samia, nunc Pena; nunc [impr. uel] Diana Taurica, uel mater Idea, uel Aegyptia illa, non numina, sed portenta, iuuerunt. Nisi forte apud istos maior castitas uirginum, aut religio sanctior sacerdotum; quum pene in pluribus uirginibus, et que inconsultius se uiris miscuissent, uesta sane nesciente, sit incestum uindicatum; in residuis impunitatem fecerit non castitas tutior, sed impudicitia felicior.  Ubi autem magis a sacerdotibus, quam inter  aras et delubra, conducuntur stupra, tractantur lenocinia, adulteria meditantur? frequentius denique in edituorum cellulis, quam in ipsis lupanaribus, flagrans libido defungitur. Et tamen ante eos. Deo dispensante, diu regna tenuerunt Assyrii, Medi, Perse, Greci etiam, et Aegyptii, quum Pontifices, et Aruales, et  Salios, et uestales, et Augures non haberent, nec pullos cauea reclusos, quorum cibo uel fastidio respublica summa regeretur.



CAPUT XXuI.
[68Kb]

ARGUMENTUM.---Ex auium porro auspiciis atque auguriis uibratum leuiter a Cecilio telum contra ipsum Octauius Reguli, Mancini, Pauli atque Cesaris exemplo retorquet. Non magis item ualidam esse petitam ex oraculis argumentationem, aliis exemplis demonstrat.

Iam enim uenio ad illa auspicia et auguria Romana, que summo labore collecta testatus es, et penitenter omissa et obseruata feliciter. Clodius scilicet, et Flaminius, et Iunius ideo exercitus perdiderunt,  quod pullorum solemnissimum tripudium exspectandum non putauerunt? Quid Regulus? nonne auguria seruauit, et captus est? Mancinus religionem tenuit, et sub iugum missus est et deditus. Pullos edaces habuit et Paulus apud Cannas: tamen cum maiore reipublice parte 38 prostratus est. C. Cesar, ne ante  brumam in Africam nauigia transmitteret, auguriis et auspiciis retinentibus, spreuit, eo facilius et nauigauit et uicit. Que uero et quanta de oraculis prosequar? Post mortem Amphiaraus uentura respondit, qui proditum iri se ob monile ab uxore nesciuit. Tiresias cecus, futura uidebat, qui presentia non uidebat. De Pyrrho Ennius Apollinis Pythii responsa confinxit, quum iam Apollo uersus facere desisset: cuius tunc cautum illud et ambiguum defecit oraculum quum et politiores homines et minus creduli esse ceperunt. Et Demosthenes, quod sciret responsa simulata philippizeno [] Pythiam querebatur. At nonnumquam tamen ueritatem uel auspicia uel oracula tetigere. Quamquam inter multa mendacia uideri  possit industriam casus imitatus, aggrediar tamen fontem ipsum erroris et prauitatis, unde omnis caligo ista manauit, et altius eruere et aperire manifestius. Spiritus sunt insinceri, uagi, a celesti uigore terrenis labibus et cupiditatibus degrauati. Isti igitur spiritus, posteaquam simplicitatem substantie sue, onusti et immersi uitiis, perdiderunt, ad solatium calamitatis sue non desinunt perditi iam perdere, et deprauati errorem prauitatis infundere, et alienati a  Deo, inductis prauis religionibus a Deo segregare. Eos spiritus 39 demonas esse pete sciunt, philosophi disserunt, Socrates nouit, qui, ad nutum et arbitrium adsidentis sibi demonis, uel declinabat negotia, uel petebat. Magi quoque non tantum sciunt demonas, sed etiam, quidquid miraculi ludunt, per demonas faciunt: illis adspirantibus et infundentibus, prestigias edunt, uel, que non sunt, uideri; uel, que sunt, non uideri. Eorum magorum et eloquio et negotio primus Sosthenes et uerum Deum merita maiestate prosequitur: et Angelos, id est ministros et nuntios Dei, sed ueri; eiusque uenerationi nouit assistere, ut et nutu ipso, et uultu Domini, territi contremiscant. Idem etiam demonas prodidit terrenos, uagos, humanitatis  inimicos. Quid Plato, qui inuenire Deum negotium credidit? nonne et Angelos sine negotio narrat et demonas? et in Symposio etiam suo naturam demonum exprimere connititur? uult enim esse substantiam inter mortalem immortalemque, id est, inter corpus et spiritum, mediam, terreni ponderis et celestis leuitatis admixtione concretam, ex qua monet etiam nos procupidinem amoris, et dicit informari, et labi pectoribus humanis, et sensum mouere,  et affectus fingere, et ardorem cupiditatis infundere.



CAPUT XXuII.
[190Kb]

ARGUMENTUM.---Quod ut solide prestet, rem alterius et a prima sua origine repetit. Nimirum erroris fons iste: demones sub statuis et imaginibus delitescunt, commorantur in fanis, extorum fibras animant, auium uolatus gubernant, sortes regunt, oracula fundunt, falsis inuoluta responsis. uerumtamen hec non a Deo, sed a se ipsis facta fuisse fateri coguntur, quum a Christianis per Deum uerum adiurati ab obsessis corporibus fugantur. Hinc uero Christianos de Proximo fugitant; tantumque gentilium in eos excitant odium ut illos ante incipiant odisse, quam nosse, ne cognitos aut incitari possint aut damnare non possint.

 Isti igitur impuri spiritus, demones, ut ostensum  a magis, a philosophis, et a Platone, sub statuis et imaginibus consecrati delitescunt, et afflatu suo auctoritatem, quasi presentis numinis, consequuntur, dum inspirantur interim uatibus, dum fanis immorantur, dum nonnumquam extorum fibras animant, auium uolatus gubernant, sortes regunt, oracula efficiunt falsis pluribus inuoluta. Nam et falluntur et fallunt, ut et nescientes sinceram ueritatem, et quam sciunt, in perditionem 40 sui non confitentes. Sic a celo deorsum grauant, et a Deo uero ad materias auocant, uitam turbant, omnes inquietant, irrepentes etiam corporibus occulte, ut spiritus tenues, morbos fingunt, terrent mentes, membra distorquent, ut ad cultum sui cogant: ut nidore altarium, uel hostiis pecudum saginati remissis, que constrinxerant  curasse uideantur. Hi sunt et furentes, quos in publicum  uidetis excurrere; uates et ipsi absque templo sic insaniunt, sic bacchantur, sic rotantur. Par et in illis instigatio demonis, sed argumentum dispar furoris. De ipsis etiam illa que paulo ante tibi dicta sunt, ut Iupiter ludos repeteret ex somnio, ut cum equis Castores uiderentur, ut cingulum matrone nauicula sequeretur. Hec omnia sciunt plerique pars uestrum, ipsos demonas de semetipsis confiteri, quoties a nobis et tormentis uerborum et orationis incendiis de corporibus exiguntur. Ipse Saturnus, et  Serapis, et Iupiter, et quidquid demonum colitis, uicti dolore, quod sunt eloquuntur: nec utique in turpitudinem sui, nonnullis presertim uestrum assistentibus, mentiuntur. Ipsis testibus, esse eos demonas, de se uerum confitentibus credite. Adiurati enim per Deum uerum et solum, inuiti miseris corporibus inhorrescunt: et uel exsiliunt statim, uel euanescunt gradatim, prout fides patientis adiuuat, aut gratia curantis aspirat. Sic Christianos de proximo fugitant, quos longe in cetibus per uos lacessebant. Ideo inserti  mentibus imperitorum, odium nostri serunt occulte per timorem: 41 naturale est enim et odisse, quem timeas; et quem metueris, infestare, si possis. Sic occupant animos, et obstruunt pectora, ut ante nos incipiant homines odisse, quam nosse: ne cognitos aut imitari possint, aut damnare non possint.



CAPUT XXuIII.
[24Kb]

ARGUMENTUM.---Neque odium solum, sed nefanda etiam illis inferunt crimina que a nemine probari hactenus potuerunt. Sic est negotium demonum. Ab ipsis enim rumor falsus et seritur et fouetur. Inuictissime autem demonstrat Octauius Christianos sacrilegii, incestus, stupri, parricidii tam false insimulari, quam certum uerumque erat eadem prorsus crimina, aut his omnino  similia atque maiora ab ipsismet ethnicis reapse committi.

Quam autem iniquum sit, incognitis et inexploratis, iudicare, quod facitis; nobis ipsis penitentibus credite: et nos enim idem fecimus, ut eadem uobiscum quondam adhuc ceci et hebetes sentiebamus, quasi Christiani monstra colerent, infantes uorarent, conuiuia incesta miscerent: nec intelligebamus ab his fabulas istas semper uentilari, et numquam uel inuestigari,  uel probari, nec tanto tempore aliquem existere, qui proderet, non tantum facti ueniam, uerum etiam indicii gratiam consecuturum; malum autem adeo non esse, ut Christianus reus nec erubesceret, nec timeret, et unum solummodo, quod non ante fuerit, peniteret. Nos tamen quum sacrilegos aliquos, et incestos, parricidas etiam, defendendos et tuendos suscipiebamus; hos nec audiendos in totum putabamus: nonnumquam etiam, miserantes eorum, crudelius seuiebamus, ut torqueremus confitentes ad negandum, uidelicet ne perirent, exercentes in his peruersam questionem, non que uerum erueret, sed que mendacium cogeret. Et si quis infirmior, malo pressus et uictus, Christianum se negasset, fauebamus ei, quasi, eierato nomine, iam omnia facta sua illa  negatione purgaret. Agnoscitisne eadem nos sensisse et egisse, 42 que sentitis et geritis? Quum, si ratio, non instigatio demonis iudicaret, urguendi magis, non ut diffiterentur se Christianos, sed ut de incestis stupris, de impiatis sacris, de infantibus immolatis faterentur. His enim et huiusmodi fabulis iidem demones ad exsecrationis horrorem imperitorum aures aduersus nos referserunt. Nec tamen mirum, quum hominum fama, que semper insparsis mendaciis alitur, ostensa  ueritate, consumitur: sic est negotium demonum; ab ipsis enim rumor falsus et seritur et fouetur. Inde est quod audire te dicis, caput asini rem nobis esse diuinam. Quis tam stultus ut hoc colat? Quis stultior, ut hoc coli credat? nisi quod uos et totos asinos in stabulis, cum uestra uel Epona consecratis: et eosdem asinos cum Iside religiose deuoratis: item boum capita et capita ueruecum, et immolatis et colitis: de capro etiam et homine mixtos, et leonum et canum uultus, deos dedicatis. Nonne et Apen bouem  cum Aegyptiis adoratis et pascitis? nec eorum sacra damnatis instituta serpentibus, crocodilis, belluis ceteris, et auibus, et piscibus, quorum aliquem deum si quis occiderit, etiam capite punitur. Iidem Aegyptii cum plerisque uobiscum non magis Isidem, quam ceparum acrimonias metuunt: nec Serapidem magis, quam strepitus per pudenda corporis expressos contremiscunt. Etiam ille qui de adoratis sacerdotis uirilibus aduersum nos fabulatur, tentat in nos 43 conferre que sua sunt. Ista enim impudicitie  eorum forsitan sacra sint, apud quos sexus omnis membris omnibus prostat, apud quos tota impudicitia uocatur urbanitas; qui scortorum licentie inuident, qui medios uiros lambunt, libidinoso ore inguinibus inherescunt: homines male lingue, etiamsi tacerent; quos prius tedescit impudicitie sue, quam pudescit. Proh nefas! id in se mali facinoris admittunt quod nec etas potest pati mollior, nec cogi seruitus durior.



CAPUT XXIX.
[3Kb]

ARGUMENTUM.---Nec magis uerum hominem cruci propter sua crimina affixum coli; nam eum non modo innocentem, sed Deum etiam esse merito credunt. Contra uero, ethnici regum in deos a se adscriptorum inuocant numina, ad imagines supplicant, eorumque genios  implorant.

Hec et huiusmodi propudia nobis non licet nec audire, etiam pluribus turpe defendere est. Ea enim de castis fingitis et pudicis que fieri non crederemus, nisi de uobis probaretis. Nam quod religioni nostre hominem nexium, et crucem eius adscribitis, longe de uicinia ueritatis erratis, qui putatis Deum credi, aut meruisse noxium, aut potuisse terrenum. Nec [impr. ne] ille miserabilis cuius in homine mortali spes omnis innititur; totum enim eius auxilium, cum exstincto  homine, finitur. Aegyptii sane hominem sibi quem colant eligunt, illum unum propitiant, illum de omnibus consulunt, illi uictimas cedunt; et ille qui ceteris deus, sibi certe homo est, uelit nolit: nec enim conscientiam suam decipit, si fallit alienam. Etiam principibus et regibus, non ut magnis et electis uiris, sicut fas est, sed ut de eis [impr. deis], turpiter adulatio falsa blanditur, 44 quum et preclaro uiro honor uerius, et optimo amor dulcius prebeatur. Sic eorum numen uocant, ad imagines supplicant, genium, id est demonem, eius implorant: et est eis tutius per Iouis genium peierare, quam regis.

Cruces etiam nec colimus, nec optamus. uos plane qui ligneos deos consecratis, cruces ligneas, ut deorum uestrorum partes, forsitan adoratis. Nam et signa  ipsa et cantabra et uexilla castrorum, quid aliud quam inaurate cruces sunt et ornate? Tropea uestra uictricia, non tantum simplicis crucis faciem, uerum et affixi hominis imitantur. Signum sane crucis naturaliter uisimus in naui, quum uelis tumentibus uehitur, quum expansis palmulis labitur; et quum erigitur iugum, crucis signum est, et quum homo, porrectis manibus, Deum pura mente ueneratur. Ita signo crucis aut ratio naturalis innititur, aut uestra religio formatur.



CAPUT XXX.
 [27Kb]

ARGUMENTUM.---Impudentissimam quoque esse de potato a Christianis infantis a se occisi sanguine calumniam euincit Octauius. Ethnici uero, inquit, et pueros recens natos crudeliter exponunt et priusquam nascantur, crudeli necant abortu. Christianis homicidium nec uidere fas, nec audire.

Illum iam uelim conuenire qui initiari nos dicit aut credit de cede infantis et sanguine. Putas posse fieri ut tam molle, tam paruulum corpus fata uulnerum capiat? ut quisquam illum rudem sanguinem nouelli, et uixdum hominis cedat, fundat, exhauriat? Nemo hoc potest credere, nisi qui possit audere. uos enim uideo procreatos filios nunc feris et auibus exponere, nunc adstrangulatos misero mortis genere elidere.  Sunt que in ipsis uisceribus, medicaminibus et potis,  originem futuri hominis exstinguant, et parricidium 45 faciant antequam pariant. Et hec utique de deorum uestrorum disciplina descendunt; nam Saturnus filios suos non exposuit, sed uorauit. Merito et ei in nonnullis Africe partibus a parentibus infantes immolabantur, blanditiis et osculo comprimente uagitum, ne flebilis hostia immoletur. Tauris etiam Ponticis et Aegyptio Busiridi ritus fuit hospites immolare, et Mercurio Gallos humanas uel inhumanas uictimas cedere: Romani Grecum et Grecam, Gallum et Gallam, sacrificii uiuentes obruere; hodieque ab ab ipsis Latiaris Iupiter homicidio colitur; et, quod Saturni filio dignum est, mali et noxii hominis sanguine saginatur. Ipsum credo docuisse sanguinis federe coniurare Catilinam, et uellonam sacrum suum  haustu humani cruoris imbuere; et comitialem morbum  hominis sanguine, id est morbo grauiore, sanare. Non dissimiles et qui de arena feras deuorant illitas et infactas cruore, uel membris hominis et uiscere saginatas. Nobis homicidium nec uidere fas, nec audire; tantumque ab humano sanguine cauemus, ut nec edulium pecorum in cibis sanguinem nouerimus.



CAPUT XXXI.
[211Kb]

ARGUMENTUM.---Ab omni etiam uerisimilitudine tam alienum est quod Christianis obiicitur, pollutum incesto conuiuium, quam constat incesti reos reuera esse gentiles; Christianorum conuiuia non tantum pudica, sed et sobria. Tantum denique abest incesti cupido, ut nonnullis rubori sit etiam pudica coniunctio.

 Et de incesto conuiuio fabulam grandem aduersum  nos demonum cotio [impr. coitio uel concio] mentita est, ut gloriam pudicitie deformis infamie auersione [impr. adspersione] macularet, ut ante exploratam ueritatem homines a nobis, terrore infande opinionis, auerteret: sic de isto 46 et tuus Fronto, non, ut affirmator, testimonium fecit; sed conuicium, ut orator, aspersit. Hec enim potius de uestris gentibus nata sunt. Ius est apud Persas misceri cum matribus; Aegyptiis et Athenis, cum sororibus legitima connubia: memorie et tragedie uestre incestis gloriantur, quas uos libenter et legitis et auditis: sic et deos colitis incestos, cum matre, cum filia, cum sorore coniunctos. Merito igitur incestum penes uos sepe deprehenditur, semper admittitur; etiam nescientes miseri potestis in illicita proruere, dum uenerem promisce spargitis, dum  passim liberos seritis, dum etiam domi natos aliene misericordie frequenter exponitis, necesse est in  uestros recurrere, in filios inerrare. Sic incesti fabulam nectitis, etiam quum conscientiam non habetis. Ad nos pudorem non facie sed mente prestamus. Unius matrimonii uinculo libenter inheremus, cupiditate procreandi aut unam scimus, aut nullam. Conuiuia non tantum pudica colimus, sed et sobria: nec enim indulgemus epulis, aut conuiuium mero ducimus; sed grauitate hilaritatem temperamus, casto sermone, corpore castiore; plerique inuiolati corporis uirginitate perpetua fruuntur potius quam gloriantur: tantum denique abest incesti cupido, ut nonnullis rubori sit etiam pudica coniunctio. Nec de ultima statim plebe consistimus, si honores uestros et purpuras recusamus: nec fastidiosi [impr. factiosi] sumus, 47 si omnes unum bonum sapimus, eadem  congregati quiete qua singuli: nec in angulis garruli, si audire nos publice aut erubescitis, aut timetis. Et quod  in dies nostri numerus augetur, non est crimen erroris, sed testimonium laudis. Nam in pulchro genere uiuendi et prestat et perseuerat suus, et accrescit alienus. Sic nos denique, non notaculo corporis, ut putatis, sed innocentie ac modestie signo facile dignoscimus: sic mutuo, quod doletis, amore diligimus, quoniam odisse non nouimus: sic nos, quod inuidetis, FRATRES uocamus, ut unius Dei parentis homines, ut consortes fidei, ut spei coheredes. uos enim nec inuicem agnoscitis, et in mutua odia seuitis: nec fratres uos, nisi sane ad parricidium recognoscitis.



CAPUT XXXII.
[51Kb]

ARGUMENTUM.---Neque dici potest Christianos occultare quod colunt, quoniam nulla delubra, nullasque aras  habent. Persuasum siquidem ipsis est non posse Deum ullo templo circumscribi, aut fingi illius simulacrum.  Ubique autem presens, omnia uidet, etiam secretiores mentis nostre cogitationes; ac prope cum illo et in eius uiuimus sinu.

 Putatis autem nos occultare quod colimus, si delubra et aras non habemus? Quod enim simulacrum Deo fingam, quum, si recte existimes, sit Dei homo ipse simulacrum? Templum quod ei exstruam, quum totus hic mundus, eius opere fabricatus, eum capere non possit? et, quum homo latius maneam, intra unam ediculam uim tante maiestatis includam? Nonne melius in nostra dedicandus est mente, in nostro imo consecrandus est pectore? Hostias et uictimas Domino offeram, quas in usum mei protulit, ut reiiciam ei suum munus? ingratum est; quum sit  litabilis hostia bonus animus, et pura mens, et sincera sententia. Igitur, qui innocentiam colit, Domino 48 supplicat; qui iustitiam, Deo libat; qui fraudibus  abstinet, propitiat Deum; qui hominem periculo surripit, optimam uictimam cedit. Hec nostra sacrificia, hec Dei sacra sunt; sic apud nos religiosior est ille qui iustior. At enim, quem colimus Deum, nec ostendimus nec uidemus: immo ex hoc Deum credimus, quod eum sentire possumus, uidere non possumus. In operibus enim eius et in mundi omnibus motibus uirtutem eius semper presentem aspicimus, quum tonat, fulgurat, fulminat, quum serenat. Nec mireris si Deum non uideas: uento et flatibus omnia impelluntur, uibrantur, agitantur; et sub oculos tamen non uenit uentus et flatus. In sole adeo, qui uidendi omnibus causa est, uidere non possumus; radiis acies submouetur, obtutus intuentis hebetatur: et, si diutius inspicias, omnis uisus exstinguitur.  Quid? ipsum solis artificem, illum luminis fontem possis sustinere, quum te ab eius fulgoribus auertas, a fulminibus abscondas? Deum oculis  carnalibus uis uidere, quum ipsam animam tuam, qua uiuificaris et loqueris, nec aspicere possis, nec tenere?  Sed enim Deus actum hominis ignorat, et, in celo constitutus, non potest, aut omnes obire, aut singulos nosse. Erras, o homo, et falleris. Unde enim Deus longe est, quum omnia celestia terrenaque, et que extra istam orbis prouinciam sunt, Deo cognita, plena sint? Ubique non tantum nobis proximus, sed infusus est. In sole adeo rursus intende: celo adfixus, sed terris omnibus sparsus est; 49 pariter presens ubique interest et miscetur omnibus, nusquam enim claritudo uiolatur. Quanto magis Deus, auctor omnium ac speculator omnium, a quo nullum potest esse secretum, tenebris interest, interest cogitationibus nostris quasi alteris tenebris. Non tantum  sub illo agimus, sed et cum illo, ut prope dixerim, uiuimus.



CAPUT XXXIII.
 [48Kb]

ARGUMENTUM.---Quod si tamen. Deus Iudeis nichil profuisse dicatur, certe iudaicorum annalium scriptores testes locupletissimi sunt, illos prius Deum deseruisse, quam ab ipso fuisse desertos.

Nec nobis de nostra frequentia blandiamur: multi nobis uidemur, sed Deo admodum pauci sumus. Nos gentes nationesque distinguimus: Deo una domus est mundus hic totus. Reges tantum regni sui per officia ministrorum uniuersa nouere; Deo indiciis opus non est: non in solum oculis eius, sed et in sinu uiuimus. Sed Iudeis nichil profuit quod unum et ipsi Deum aris atque templis maxima superstitione coluerunt. Ignorantia laberis si, priorum  aut oblitus aut inscius, posteriorum recordaris. Nam et ipsi Deum nostrum, idem enim omnium Deus est:  quamdiu enim eum caste, innoxie religioseque coluerunt, quamdiu preceptis salubribus obtemperauerunt, de paucis innumeri facti, de egentibus diuites, de seruientibus reges; modici multos, inermi armatos, dum fugiunt insequentes, Dei iussu et elementis adnitentibus obruerunt. Scripta eorum relege, uel, si Romanis magis gaudes, ut transeamus ueteres, Flaui Iosepi uel Antonini Iuliani de Iudeis require: iam scies nequitia sua hanc eos meruisse fortunam; nec quidquam accidisse quod non sit his, si in contumacia perseuerarent, 50 ante predictum. Ita prius eos deseruisse comprehendes, quam esse desertos: nec, ut impie loqueris, cum Deo suo captos, sed a Deo, ut discipline transfugas, deditos.



CAPUT XXXIu.
 [16Kb]

ARGUMENTUM.---Nihil autem mirum si mundus hic igne tandem sit absumendus, omnia siquidem que initium, eadem et finem habent. Neque a sententia de mundi incendio abhorrent antiqui philosophi. Constat tamen Deum posse hominem quem ex nichilo finxit, ex morte excitare ad uitam. Resurrectionem autem futuram omnis natura meditatur.

Ceterum, de incendio mundi, aut improuisum ignem cadere, aut difficile non credere, uulgaris erroris est. Quis enim sapientium dubitat, quis ignorat, omnia que orta sunt, occidere; que facta sunt, interire? celum quoque, cum omnibus que celo continentur, ita, ut cepisse, desinere? fontium  dulcis aqua maria nutrire, in uim ignis abiturum? Stoicis constans opinio est quod, consumpto humore, mundus hic omnis ignescat; et Epicureis, de elementorum conflagratione et mundi ruina, eadem ipsa sententia est. Loquitur Plato partes orbis nunc inundare, dicit nunc alternis uicibus ardescere; et, quum ipsum mundum perpetuum et insolubilem diceret esse fabricatum, addit tamen ipsi artifici, Deo soli et solubilem et esse mortalem. Ita nichil mirum est, si ista moles ab eo quo exstructa est, destruatur. Animaduertis philosophos eadem disputare  que dicimus, non quod nos simus eorum uestigia subsecuti, sed quod illi, de diuinis predicationibus Prophetarum, umbram interpolate ueritatis imitati sint. Sic etiam conditionem renascendi, sapientium clariores, Pythagoras primus, et precipuus Plato, corrupta et dimidiata fide, tradiderunt: nam, corporibus dissolutis, solas animas uolunt et perpetuo manere, et in alia 51 noua corpora sepius commeare. Addunt istis et illa ad retorquendam ueritatem, in pecudes, aues, belluas, hominum animas redire. Non philosophi sane studio, sed mimico uitio digna ista sententia est. Sed  ad propositum satis est etiam in hoc sapientes uestros, in aliquam modum nobiscum consonare. Ceterum, quis tam stultus aut brutus est ut audeat repugnare hominem a Deo, ut primum potuisse fingi, ita posse denuo reformari? nichil esse post obitum, et ante ortum nichil fuisse; sicut de nichilo nasci licuit, ita de nasci licere reparari? Porro difficilius est id quod non sit incipere, quam id quod fuerit iterare. Tu perire et Deo credis, si quid oculis nostris hebetibus subtrahitur? Corpus omne, siue arescit in puluerem, siue in humorem soluitur, uel in cinerem comprimitur, uel in nidorem tenuatur, subducitur nobis; sed Deo, elementorum custodia reseruatur. Nec, ut creditis, ullum damnum sepulture timemus, sed ueterem et meliorem consuetudinem humandi frequentamus. uide  adeo quam, in solatium nostri, resurrectionem futuram omnis natura meditetur! Sol demergit et nascitur, astra labuntur et redeunt, flores occidunt et reuiuiscunt, post senium arbusta frondescunt, semina non nisi corrupta reuirescunt: ita corpus in seculo, ut arbores in hyberno, occultant uirorem ariditate mentita. Quid festinas, ut cruda adhuc hyeme reuiuiscat et redeat? expectandum nobis 52 etiam corporis uer est. Nec  ignoro plerosque, conscientia meritorum, nichil se esse post mortem magis optare quam credere: malunt enim exstingui penitus, quam ad supplicia reparari. Quorum error augetur, et in seculo libertate remissa, et Dei patientia maxima: cuius quanto iudicium tardum, tanto magis iustum est.



CAPUT XXXu.
[37Kb]

ARGUMENTUM.---Ostendit deinde Octauius iustos piosque homines sempiterna felicitate donandos, iniustos uero penis afficiendos eternis. Tum luculenter demonstrat multo sanctiores esse Christianorum mores quam ethnicorum.

Et tamen admonentur homines, doctissimorum [impr. libris] et carminibus petarum, illius ignei fluminis, et de Stygia palude sepius ambientis ardoris,  que cruciatibus eternis preparata, et demonum indiciis et de oraculis Prophetarum cognita tradiderunt. Et ideo apud eos etiam ipse rex Iupiter per torrentes ripas et atram uoraginem iurat religiose; destinatam enim sibi cum suis cultoribus penam, prescius, perhorrescit. Nec tormentis aut modus ullus, aut terminus. Illic sapiens ignis membra urit et reficit; carpit et nutrit, sicut ignes fulminum corpora tangunt,  nec, absumunt; sicut ignes Hennei montis et Lesui montis [impr. Aetne et uesuuii montis], et ardentium ubique terrarum flagrant, nec erogantur: ita penale illud incendium non damnis ardentium pascitur, sed inexesa corporum laceratione nutritur. Eos autem merito torqueri qui Deum nesciunt, ut impios, ut iniustos, nisi profanus, nemo deliberat, cum Parentem omnium et omnium Dominum non minoris sceleris sit ignorare quam ledere. Et quamquam imperitia Dei sufficiat ad penam, ita ut notitia prosit 53 ad ueniam, tamen, si uobiscum Christiani comparemur, quamuis in nonnullis disciplina nostra minor est, multo tamen uobis meliores deprehendemur. uos enim adulteria prohibetis, et facitis; nos uxoribus nostris solummodo uiri nascimur: uos scelera  admissa punitis; apud nos et cogitare, peccare est: uos conscios timetis, nos etiam conscientiam  solam, sine qua esse non possumus. Denique de uestro numero carcer exestuat: Christianus ibi nullus, nisi aut reus sue religionis, aut profugus.



CAPUT XXXuI.
[44Kb]

ARGUMENTUM.---Nec minus perspicue docet fatum nichil aliud esse quam quod fatum est Deus. Mens libera est, et ideo actus hominis, non natiuitas iudicatur. Posthec manifestissimam facit, exprobratam Christianis pauperiem, non infamiam esse, sed gloriam; et quod corporis mala patiantur, non esse penam, sed militiam.

Nec de fato quisquam aut solatium captet, aut excuset euentum. Sit sortis fortune, mens tamen libera est: et ideo actus hominis, non dignitas iudicatur. Quid enim aliud est fatum quam quod de unoquoque  nostrum Deus fatum est? qui quum possit prescire materiam, pro meritis et qualitatibus singulorum  etiam fata determinat. Ita in nobis non genitura plectitur, sed ingenii natura punitur. Ac de fato satis: uel si pauca pro tempore, disputaturi alias et uberius et plenius. Ceterum, quod plerique pauperes dicimur, non est infamia nostra, sed gloria: animus enim, ut luxu soluitur, ita frugalitate firmatur: et tamen, quis potest pauper esse, qui non eget, qui non inhiat alieno, qui Deo diues est? magis pauper ille est qui, quum multa habeat, plura desiderat. Dicam tamen, quemadmodum sentio: nemo tam pauper potest esse, quam natus est. Aues sine 54 patrimonio uiuunt, et in diem pascua pascuntur: et hec nobis tamen nata sunt: que omnia, si non concupiscimus, possidemus. Igitur, ut qui uiam terit, eo felicior quo leuior incedit, ita beatior in hoc itinere uiuendi, qui paupertate se subleuat, non sub diuitiarum onere suspirat. Et tamen facultates, si  utiles putaremus, a Deo posceremus: utique indulgere posset aliquantum, cuius est totum. Sed nos contemnere malumus opes quam continere; innocentiam magis cupimus, magis patientiam flagitamus; malumus nos bonos esse quam prodigos. Et, quod corporis humana uitia sentimus et patimur, non est pena, militia est. Fortitudo enim infirmitatibus roboratur, et calamitas  sepius disciplina uirtutis est. uires denique et mentis et corporis sine laboris exercitatione torpescunt: omnes adeo uestri uiri fortes, quos in exemplum predicatis, erumnis suis incluti floruerunt. Itaque et nobis Deus nec non potest subuenire, nec despicit, quum sit et omnium rector et amator suorum; sed in aduersis unumquemque explorat et examinat: ingenium singolorum periculis pensitat; usque ad extremam mortem, uoluntatem hominis sciscitatur, nichil sibi posse perire securus. Itaque, ut aurum ignibus, sic nos discriminibus arguimur.



CAPUT XXXuII.
[490Kb]

ARGUMENTUM.---Digna Deo spectacula sunt, pro Christi confessione iniquissime inflicti cruciatus. Quod quidem Octauius luculenter ostendit, comparatione fortissimorum  quorumdam ethnicorum cum sanctis martyribus instituta. Spectaculis porro et pompis Christianos ideo non interesse declarat, quia ea non minus impia quam crudelia esse certo certius nouerant.

Quam pulchrum spectaculum Deo, quum Christianus cum dolore congreditur, quum aduersum minas et supplicia et tormenta componitur; quum strepitum mortis 55 et horrorem carnificis irripiens inculcat; quum,  libertatem suam aduersus reges et principes erigit, soli Deo, cuius est, cedit; quum triumphator et uictor, ipsi qui aduersum se sententia dixit, stultat [impr. insultat]! uicit enim qui quod contendit obtinuit. Quis non miles sub oculis imperatoris audacius periculum prouocet? nemo enim premium percipit ante experimentum: et imperator tamen, quod non habet, non dat; non potest propagare uitam, potest honestare militiam. At enim Dei miles nec in dolore deseritur, nec morte finitur. Sic Christianus miser uideri potest, non potest inueniri. uos ipsi calamitosos uiros fertis ad celum, Mucium Sceuolam, qui, quum errasset in regem, periisset in hostibus, nisi dexteram perdidisset. Et quot ex nostris non dextram solum, sed totum corpus uri, cremari, sine ullis eiulatibus, pertulerunt,  quum dimitti presertim haberent in sua potestate? uiros cum Mucio, uel cum Aquilio aut Regulo comparo? Pueri et muliercule nostre cruces et tormenta, feras et omnes suppliciorum terriculas, inspirata patientia doloris, illudunt. Nec intelligilis, o miseri, neminem esse qui, aut sine ratione uelit penam subire, aut tormenta sine Deo posse sustinere. Nisi forte uos decipit, quod, Deum nescientes, diuitiis affluant, honoribus floreant, polleant potestatibus. Miseri! in hoc altius tolluntur, ut decidant altius. Hi enim, ut uictime,  56 ad supplicium saginantur; ut hostie ad penam, coronantur. In hoc adeo quidam imperiis ac dominationibus eriguntur, ut ingenium eorum perdite mentis licentie potestatis libere nundinentur: absque enim notitia Dei, que potest esse solida felicitas, quum mors sit somnio similis? antequam tenetur, elabitur. Rex es? et tam times quam timeris: et, quamlibet sis multo comitatu stipatus, ad periculum tamen solus es. Diues es? sed fortune male creditur, et magno uiatico breue uite iter non instruitur, sed oneratur. Fascibus et purpuris gloriaris? uanus error hominis et inanis cultus dignitatis, fulgere purpura, mente sordescere. Nobilitate generosus es? parentes tuos laudas? Omnes tamen pari sorte nascimur; sola uirtute distinguimur. Nos igitur qui moribus et pudore  censemur, merito malis uoluptatibus et pompis uestris et spectaculis abstinemus: quorum et de sacris originem nouimus, et noxia blandimenta damnamus. Nam in ludis curulibus, quis non horreat populi in se rixantis insaniam? In gladiatoriis, homicidii disciplinam? In scenicis etiam non minor furore turpitudo prolixior: nunc enim mimus uel exponit adulteria, uel monstrat; nunc eneruis histrio amorem dum fingit, infligit. Idem deos uestros, induendo  57 stupra, suspiria, odia, dedecorat. Idem, simulatis doloribus, lacrymas uestras uanis gestibus et nutibus prouocat. Sic homicidium in uero flagitatis, in mendacio fletis.



CAPUT XXXuIII.
[29Kb]

ARGUMENTUM.---Ab Idolothytis quoque iidem abstinent, ne quis eos existimet aut cedere demoniis, aut sue religionis pudere. Non omnem uero florum colorem odoremque aspernantur. Sparsis enim, solutis ac mollibus uti solent, ac sertis colla complecti; sed mortui caput coronare, superfluum et inutile censent. Eadem etiam tranquillitate qua uiuunt, sepeliunt mortuos, coronam eterne felicitatis certissima spe exspectantes. uera igitur eorum religio, reiectis gentilium superstitionibus, ab omnibus est suscipienda.

 Quod uero sacrificiorum reliquias et pocula delibata  contemnimus, non confessio timoris est, sed uere libertatis assertio. Nam, etsi omne quod nascitur, ut inuiolabile Dei munus, nullo opere corrumpitur, abstinemus tamen, ne quis existimet aut demoniis, quibus libatum est, cedere, aut nostre religionis pudere. Quis autem ille qui dubitat uernis indulgere nos floribus, quum capiamus et rosam ueris et lilium, et quidquid aliud in floribus blandi coloris et odoris est? His enim et sparsis utimur mollibus ac solutis, et sertis colla complectimur. Sane, quod caput non coronamus, ignoscite. Auram boni floris naribus ducere, non occipitio capillisue solemus haurire. Nec mortuos coronamus. Ego uos in hoc magis miror, quemadmodum tribuatis exanimi, aut non sentienti, facem, aut non sentienti, coronam; quum et beatus non egeat, et miser non gaudeat floribus. At enim  nos exsequias adornamus eadem tranquillitate qua  uiuimus. Nec annectimus arescentem coronam, sed a Deo eternis floribus uiuidam sustinemus, qui et modesti, Dei nostri liberalitate securi, spem future felicitatis, fide presentis eius maiestatis animamur. Sic et beati resurgimus, et futuri contemplatione uiam uiuimus. Proinde 58 Socrates, scurra atticus, uiderit, nichil se scire confessus, testimonio licet fallacissimi demonis gloriosus: Arcesilas quoque et Carneades, et Pyrrho, et omnis Academicorum multitudo deliberet: Simonides etiam, in perpetuum, comprehendi nec [uulg. comperendinet;] Philosophorum supercilia contemnimus, quos corruptores et adulteros nouimus et tyrannos; et semper aduersus sua uitia facundos. Nos, non habitu, sapientiam, sed mente, preferimus: non eloquimur magna, sed uiuimus:  gloriamur nos consecutos; quod illi, summa intentione, quesiuerunt, nec inuenire potuerunt. Quid ingrati sumus? quid nobis inuidemur, si ueritas Diuinitatis, nostri temporis etate, maturuit? Fruamur bono nostro, et recti sententiam temperemus: cohibeatur superstitio, impietas expietur, uera religio reseruetur.



CAPUT XXXIX.
[3Kb]

ARGUMENTUM.---Hec porro quum perorasset Octauius,  Minucius et Cecilius aliquando ad silentium stupefacti intentos uultus tenebant. Et Minucius quidem in Octauii admirationem raptus conticuit, apud se tacitus illa euoluens que audierat.

Quum Octauius perorasset, aliquamdiu nos, ad silentium stupefacti, intentos uultus tenebamus: et, quod ad me est, magnitudine admirationis euanui, quod ea que facilius est sentire quam dicere, et argumentis et exemplis et lectionum auctoritatibus adornasset; et quod maleuolos iisdem illis, quibus armantur, philosophorum telis retudisset; ostendisset etiam ueritatem, non tantummodo facilem, sed et fauorabilem.



CAPUT XL.
[14Kb]

 ARGUMENTUM.---Cecilius uero exclamauit se ab Octauio uictum, nunc erroris esse uictorem christianamque religionem iam tum profiteri; dilata interim in diem crastinum pleniore fidei mysteriorum institutione.

Dum isthec igitur apud me tacitus reuoluo, Cecilius erupit: Ego Octauio meo plurimum quantum eadem tranquillitate qua uiuimus, sed et mihi gratulor,  nec exspecto sententiam. uicimus, et ita ut improbe usurpo uictoriam: nam, ut ille mei uictor est, ita ego triumphator erroris. 59 Itaque, quod pertineat ad summam questionis, et de prouidentia fateor, et Deo cedo, et de secte, iam nostre, sinceritate consentio. etiam nunc tamen aliqua consubsidunt non obstrepentia ueritati, sed perfecte institutioni necessaria: de quibus crastino, quod iam sol occasui decliuis est, ut de toto, congruentius, promptius requiremus.



CAPUT XLI.
[2Kb]

ARGUMENTUM.---Postremo leti omnes, hilaresque discedunt: Cecilius, quod crediderit; Octauius, quod  uicerit; Minucius autem, quod ille crediderit et hic uicerit.

At ego, inquam, prolixius omnium nostrum uice gaudeo, quod etiam Octauius mihi uicerit, quum maxima iudicandi mihi inuidia detracta sit. Nec tamen possum meritum eius uerborum laudibus repensare. Testimonium et hominis et unius infirmum est. Habet Dei munus eximium, a quo et inspiratus orauit, et obtinuit adiutus.

Post hec leti hilaresque discessimus, Cecilius, quod crediderit: Octauius, gaudere quod uicerit: ego, et quod hic crediderit, et hic uicerit.





INDEX CAPITUM DIALOGI OCTAuIUS INSCRIPTI, MARCI MINUCII FELICIS



ARGUMENTUM.

In hoc dialogo Cecilius inducitur ethnicis superstitionibus addictus, qui patrium et auitum deorum cultum a nemine deserendum, uariis rationibus probare conatur: neque ulli esse anxie de religione inquirendum; sed antiquam retinendam, nouam repudiandam. Contra uero Octauius, qui, impio illo cultu reiecto, christiane professioni nomen cum Minucio Felice dederat, omnia Cecilii argumenta sic funditus euertit, tantisque rationum momentis christiane religionis ueritatem demonstrat, ut Cecilius, grauissima disputatione fractus ac plane conuictus, ueram religionem leto gratantique animo fuerit amplexatus. Ac primum quidem Cecilii sermonem pro deorum cultu exponit auctor. Deinde uero Octauii responsionem ad singula orationis Ceciliane membra subinfert.


     CAP. I. Ab ipso Dialogi exordio narrat Minucius, quam iucunda eorum que sibi cum Octauio  dum apud se Rome ageret contigerant, ac potissimum huiusce disputationis recordatione  oblectaretur. col. 232
    CAP. II. Octauii Romam aduentus forensium feriarum tempore, pergratus Minucio. Utrique ad marina Ostie balnea, adscito Minucii comite Cecilio, ire placuit. Dum simul ad mare pergunt, Cecilius, conspecto Serapidis simulacro, manum ori admouens, illud colit. 235
    CAP. III. Superstitiosi hominis actum indigne ferens Octauius, Minucio acriter exprobrat, huius impii facinoris infamiam non minorem in ipsum, utpote Cecilii hospitem, quam in eumdem Cecilium redundare. 237
    CAP. Iu. Subtristis Cecilius de huiusmodi obiurgatione, qua sui causa Octauius Minucium  perstrinxit, petit ut sibi cum Octauio de sue religionis ueritate disputare liceat. Annuit cum socio suo Octauius; ac medius inter Cecilium et Octauium sedet Minucius. 240
    CAP. u. Disputationem suam aggreditur Cecilius. Et primum quidem omnia in rebus humanis dubia et incerta esse asseuerat: adeoque dolendum quod Christiani, rudes plerumque ac illitterati, de summa rerum ac diuina maiestate aliquid certi decernere audeant. Hinc nulla prouidentia mundum regi arguit, concluditque satius esse traditis antiquis religionibus adherere. 242
     CAP. uI. Quelibet natio, ac Romani postmodum numina sua ita coluere, ut eorum cultu supremum totius orbis terre imperium fuerint assecuti. 250
    CAP. uII. Auspicia et auguria Romana penitenter omissa, obseruata feliciter. 253
    CAP. uIII. Minime ferenda Theodori, Diagore ac Protagore impia temeritas, qui deorum religionem uel penitus tollere, uel saltem infirmare uoluere. At multo minus ferri debet latebrosa et lucifugax Christianorum natio, qui deos despuunt; et dum mori post mortem timent, interim mori non timent. 256
    CAP. IX. Christianorum religio stulta: hominem siquidem  crucifixum ipsumque huius supplicii instrumentum uenerantur. Asini caput colere, ipsamque parentis sui naturam adorare dicuntur. De cede infantis et sanguine initiantur: ac per impudentes tenebras, incerta sorte omnes permiscentur. 260
    CAP. X. Quidquid colunt, magnopere occultare nituntur: nullas aras habent, templa nulla, nulla nota simulacra. Deus illorum, sicuti et Iudeorum, unicus esse fertur: quem quum nec uidere nec ostendere queant, illum nichilominus molestum, inquietum et prepostere curiosum arbitrantur. 263
     CAP. XI. Futurum quoque asserunt totius mundi incendium; ac post corporum nostrorum resurrectionem, iustis beatissime uite, iniustis maximarum penarum eternitatem repromittunt. 266
    CAP. XII. Quid autem ipsismet Christianis post mortem euenturum sit, inde augurari possumus, quod nunc omni ope destituti, summis calamitatibus et miseriis premuntur. 271
    CAP. XIII. Concludit tandem Cecilius, repudiandam religionem nouam; nec de rebus dubiis temere pronuntiandum. 273
    CAP. XIu. Non sine elati animi fastidio prouocat Octauium Cecilius, ut argumentis suis respondeat.  Cui Minucius modeste respondet de sua haud mediocri eloquentia, deque concinna orationis uarietate non esse ipsi exsultandum: sed singula eius argumenta diligenter expendenda. 275
    CAP. Xu. Regerit Minucio Cecilius non sine aliqua lesi animi significatione, ipsum religiosi iudicis officio decedere, dum sue disputationis uires infirmat. Integrum Octauio esse ea omnia que in medium protulerat, confutare. 278
    CAP. XuI. Suam itaque orditur responsionem Octauius: seque ueracium uerborum flumine amarissimam conuiciorum labem diluturum confidit. Dehinc ad infirmanda singula Cecilii argumenta digreditur. Primum  itaque statuit, nemini egre ferendum quod Christiani, quamtumuis indocti, de celestibus rebus disputent: non enim disputantis auctoritas, sed disputationis ipsius ueritas est spectanda. 279
    CAP. XuII. Fatetur quidem hominem debere se ipsum nosse: sed plane negat hanc cognitionem ab eo posse comparari, quin antea rerum uniuersitatem, et Deum ipsum agnoscat. Ex ipsius autem mundi constitutione atque ornatu, quisque ratione preditus, compertum habet, eum a Deo conditum fuisse, atque ab eo regi et administrari. 284
     CAP. XuIII. Non solum autem uniuerso mundo, sed singulis eius partibus Deus consulit. Unius autem Dei nutu omnia gubernari, terrenorum exemplo imperiorum probatur. Quamuis autem ille ïnfinitus et immensus, sibique uni, quantus est, cognitus, a nobis nec uideri nec nominari queat; ipsius tamen claritas, si nominum tollantur additamenta, perspicitur. 287
    CAP. XIX. Preterea pete illum diuum hominumque parentem, omnium rerum creatorem, mentem et spiritum appellarunt. Quin et ipsimet prestantiores philosophi, eadem  fere ac Christiani, de Deo uno sensere. 292
    CAP. XX. Quod si Prouidentia mundus regitur, et unius Dei nutu gubernatur, non nos debet antiquitas imperita rapere ad mutui consensus errorem; que nimirum fabellis suis delectata, ridiculas traditiones inuexit. Nec minus euidenter ostenditur insulsum impiumque semper fuisse deorum cultum; dum mortalium antiquissimi suos reges, duces inclytos artiumque inuentores, ob preclara illorum facinora, non secus ac deos uenerati sunt. 297
    CAP. XXI. Idque confirmat Octauius Euhemeri, Prodici,  Persei, et Alexandri Magni testimonio, a quibus deorum patria, dies natales, sepulchra recensentur. Exponit preterea deorum tristes exitus, fata et funera. Ad hec ineptias putidasque nugas ridet, quas de suorum deorum forma et figura ethnici uenditant. 299
    CAP. XXII. Has porro fabulas ab imperitis hominibus primum traditas, alii deinceps celebrarunt, ac pete potissimum, qui haud parum ueritati sua auctoritate nocuere. Atque huiusmodi figmentis et mendaciis dulcioribus corrumpuntur ingenia puerorum, qui proinde in iis miseri consenescunt: cum alioquin sit ueritas obuia,  sed requirentibus. 306
    CAP. XXIII. Quamuis ethnici reges suos mortales agnoscant, illos tamen deos fingunt, uel ipsis inuitis; non ad fidem numinis, sed ad honorem emerite posteritatis. Atqui uerus Deus neque ortum habet, neque occasum. Deorum deinde imagines et simulacra Octauius exagitat. 309
    CAP. XXIu. Breui insuper inductione demonstrat, quantum in celebrandis quorumdam deorum mysteriis ridiculi, obsceni crudelesque ritus obseruarentur. 312
    CAP. XXu. Dehinc ostendit, a Cecilio perperam iactitari Romanos, qui totius orbis imperio potiti fuerint, huiusmodi superstitionibus  rite obseruatis. Atqui Romani in ortu suo et scelere collecti, et immanitatis terrore creuerunt. Igitur Romani non ideo tanti, quod religiosi; sed quod impune sacrilegi. 315
    XXuI. Ex auium porro auspiciis atque auguriis uibratum leuiter a Cecilio telum, contra ipsum Octauius Reguli, Mancini, Pauli atque Cesaris exempla retorquet. Non magis item ualidam esse petitam ex oraculis argumentationem, aliis exemplis demonstrat. 320
    CAP. XXuII. Quod ut solide prestet, rem altius et a prima sua origine repetit. Nimirum erroris  fons iste: demones sub statuis et imaginibus delitescunt, commorantur in fanis, extorum fibras animant, auium uolatus gubernant, fortes regunt, oracula fundunt, falsis inuoluta responsis. uerumtamen hec non a Deo, sed a se ipsis facta fuisse fateri coguntur, cum a Christianis per Deum uerum adiurati, ab obsessis corporibus fugantur. Hinc uero Christianos de proximo fugitant; tantumque gentilium in eos excitant odium, ut illos ante incipiant odisse, quam nosse: ne cognitos aut imitari possint, aut damnare non possint. 323
    CAP. XXuIII. Neque odium solum, sed nefanda etiam  illis inferunt crimina, que a nemine probari hactenus potuerunt. Sic est negotium demonum. Ab ipsis enim rumor falsus et seritur, et fouetur. Inuictissime autem demonstrat Octauius, Christianos sacrilegii, incestus, stupri, parricidii tam falso insimulari, quam certum uerumque erat eadem prorsus crimina, aut his omnino similia atque maiora, ab ipsismet ethnicis reapse committi. 327
    CAP. XXIX. Nec magis uerum hominem cruci propter sua crimina affixum a Christianis coli. Nam eum non modo innocentem, sed Deum etiam esse merito credunt. Contra  uero ethnici regum in deos a se adscriptorum inuocant numina, ad imagines supplicant, eorumque genios implorant. 331
    CAP. XXX. Impudentissimam quoque esse de potato a Christianis infantis a se occisi sanguine calumniam euincit Octauius. Ethnici uero, inquit et pueros recens natos crudeliter exponunt, et priusquam nascantur, crudeli necant abortu. Christianis homicidium nec uidere fas, nec audire. 333
    CAP. XXXI. Ab omni etiam uerisimilitudine tam alienum est quod Christianis obiicitur, pollutum incesto conuiuium quam constat  incesti reos reuera esse gentiles. Christianorum conuiuia non tantum pudica, sed et sobria. Tantum denique abest incesti cupido, ut nonnuliis rubori sit etiam pudica coniunctio. 335
    CAP. XXXII. Neque dici potest, Christianos occultare quod colunt, quoniam nulla delubra, nullasque aras habent. Persuasum siquidem ipsis est, non posse Deum ullo templo circumscribi, aut fingi illius simulacrum. Ubique autem presens omnia uidet, etiam secretiores mentis nostre cogitationes; ac prope cum illo,  et in eius uiuimus sinu. 338
    CAP. XXXIII. Quod si tamen Deus Iudeis nichil profuisse dicatur, certe Iudaicorum annalium scriptores testes locupletissimi sunt, illos prius Deum deseruisse, quam ab ipso fuisse desertos. 342
    CAP. XXXIu. Nihil autem mirum, si mundus hic igne tandem sit absumendus: omnia siquidem que initium, eadem et finem habent. Neque a sententia de mundi incendio abhorrent antiqui philosophi. Constat tamen Deum posse hominem quem ex nichilo finxit, ex morte excitare ad uitam. Resurrectionem autem futuram omnis natura meditatur. 344
     CAP. XXXu. Ostendit deinde Octauius, iustos piosque homines sempiterna felicitate donandos: iniustos uero penis afficiendos eternis. Tum luculenter demonstrat multo sanctiores esse Christianorum mores, quam ethnicorum. 348
    CAP. XXXuI. Nec minus perspicue docet fatum nichil aliud esse quam quod fatus est Deus. Mens libera est: et ideo actus hominis, non natiuitas iudicatur. Posthec manifestissimum facit, exprobratam Christianis pauperiem, non infamiam esse, sed gloriam: et quod corporis mala patiantur, non esse penam, sed militiam. 350
     CAP. XXXuII. Digna Deo spectacula sunt, pro Christi confessione iniquissime inflicti cruciatus. Quod quidem Octauius luculenter ostendit, comparatione fortissimorum quorumdam ethnicorum cum sanctis martyribus instituta. Spectaculis  porro et pompis Christianos ideo non interesse declarat, quia ea non minus impia quam crudelia esse certo certius nouerant. 352
    CAP. XXXuIII. Ab idolothytis quoque iidem abstinent, ne quis eos existimet aut cedere demoniis, aut sue religionis pudere. Non omnem uero florum colorem odoremque adspernantur. Sparsis enim, solutis ac mollibus uti solent, ac sertis colla complecti: sed mortu caput coronare, superfluum et inutile censent. Eadem etiam tranquillitate qua uiuunt, sepeliunt mortuos, coronam eterne felicitatis certissima  spe exspectantes. uera igitur eorum religio, reiectis gentilium superstitionibus, ab omnibus est suscipienda. 355
    CAP. XXXIX. Hec porro quum perorasset Octauius, Minucius et Cecilius aliquamdiu ad silentium stupefacti, intentos uultus tenebant. Et Minucius, quidem in Octauii admirationem raptus conticuit, apud se tacitus illa euoluens que audierat. 357
    CAP. XL. Cecilius uero exclamauit se ab Octauio uictum, nunc erroris esse uictorem, Christianamque religionem iam tum profiteri: dilata interim in diem crastinum  pleniore fidei mysteriorum institutione. 358
    CAP. XLI. Postremo, leti omnes hilaresque discedunt: Cecilius, quod crediderit: Octauius, quod uicerit: Minucius autem quod ille crediderit, et hic uicerit. 359







EPISTOLAE LUCAE HOLSTENII DE uERUBUS DIANAE EPHESIAE AD MINUCIUM XXI. [* 9Kb]

 Francisco cardinali Barberino, optimo studiorum patrono, Lucas Holstenius, felicitatem.

Quum eruditum opusculum Claudii Menetreii domestici olim tui, solertissimi rei antiquarie promicondi, singulari beneficio in publicam lucem proferri iusseris, quo Diane Ephesie statuas enigmatis reconditis  inscriptas luculenter explicauit; non abs te futurum existimaui, si cogitationem de antiquis eiusdem Diane numismatis pridem mihi subortam eadem opera ad te deferrem. Feci hoc eo libentius, et excusatius, ut spero, quod argumentum Menetreio intactum, nec ulli antiquariorum hactenus obseruatum complectatur. Tui autem iudicii hanc scriptionem facio, quod nemo te rectius intelligat, quam multiplicem  usum accurata antiquitatis cognitio ad reliquum omne studiorum genus ornandum, augendumque prestet. Cum enim recte iudicares, nichil in ueterum scriptis tam abstrusum, aut obscurum delitescere, quin lucem aliquam a priscis monumentis mutuari possit, ea tibi causa fuit, cur bibliothece, quam celeberrimam instruxisti, ueterum tabularum, signorum, numismatum, et inscriptionum suppellectilem copiosam adiunxeris; ut uniuersam erudite antiquitatis memoriam doctorum hominum oculis spectandam subiiceres. Nunc rem ipsam cognosce.

Nummi ueteres Diane Ephesie effigie signati, quorum nonnullos tabelle adiuncte exhibent, eo a statuis Menetreii industria productis differunt, quod Deam mammarum pondere onustam fulcris quibusdam  siue destinis, quos scipiones nodosos existimes, utrinque subrigant. Eaque in re ita constanter consentiunt omnes, quotquot uidi, uidi autem quam plurimos, ut simulacrum Ephesium olim eodem modo suffultum fuisse omnino affirmandum putem. Neque uero ea de re nos dubitare permittit Minucii Felicis eruditissimi scriptoris locus, ubi Diane Ephesie signum mammis multis uerubusque extructum commemorat. Sed in isto loco peruertendo Criticorum acumen mirifice hactenus sese exercuit: adeo quidem ut, nisi uindicie ex libris et monumentis antiquis opportune dentur, posthac futurus sit intestabilis.

Rem clarius explico, ut, quam infeliciter Felix ab editoribus exceptus, habitusque fuerit, penitus perspiciatur. Princeps Romana editio a Fausto Sabeo ad  uaticani codicis fidem procurata ita locum, quem dixi, exhibet: Diana interim est alte succincta uenatrix; et Ephesia mammis multis et uerubus extructa; et Triuia trinis capitibus et multis manibus horrifica. Ita triplex unius Diane numen notis signisque peculiaribus accurate ex fabulosa gentilium theologia distinxit eruditus scriptor. Lectionem prime editionis religiose seruauit Basileensis, et Heidelbergensis Franc. Balduini; tum Romana posterior, que ex Fuluii Ursini recensione prodiit; nisi quod coniecturam suam uir accuratissime doctus margini appingens, non uerubus, sed uberibus legendum moneat. Desiderii Heraldi Parisiensis Aduocati editio duplex deinde Romanam lectionem expressit, sed altera ueribus una litterula mutata pro uerubus exhibet, ex ipso, ut notat, ueteri  manuscripto, qui Leonis X munificentia ex uaticana bibliotheca in regiam migrauit. Missus enim fuit codex ille singularis ad Franciscum regem una cum excuso exemplari, quod eius nomini editores Romani inscripserant. Leuis illa mutatio Heraldum perpulit, ut ipse uel uberibus cum Ursino, uel tuberibus cum Iosepho Scaligero, legendum censeret; in priorem tamen coniecturam propensior.

Et hi quidem coniecturis eatenus indulserunt, ut textu Minuciano manus interim abstinerent. At ceteri deinceps non eque fuerunt religiosi. Nam Ioannes Wowerius, ciuis meus, doctrina et iudicio alioquin preclare instructus, Ursini coniecturam ita amplexus est, ut in contextum Minucii pro uerissima recipere  non dubitarit. Huius exemplum postea Rigaltius Lutetie, et nuperrime, iterata editione, Bataui sunt secuti. Nec parum presidii huic confidentie attulisse uidetur Iusti Lipsii auctoritas, quem correctionem istam ad Taciti Annal. lib. III, comprobasse sciebant. Et hi quidem omnes cum presso uestigio Ursini semitam calcassent, diuersam institit Geuerhartus Elmenhorstius, homo sane haud indiligens: qui Romanam lectionem mutare non ausus, traiectione uerborum locum misere luxauit in editione Hamburgensi maiori, ubi Minucii uerba ita deformata leguntur: Diana interim est alte succincta uenatrix uerubus extructa; et Ephesia mammis multis; et Triuia trinis capitibus, etc.

Sed hec leuiora sunt pre illis, que iam ante ad  eumdem Minucii locum commentus fuerat Petrus Faber, celebris legum antistes, libr. III, Semestr. cap. 3. Is acri disputatione lacessens S. Hieronymum, quod Dianam Ephesiam multimammiam a uenatrice, que arcum tenet, alteque succincta est, distinxerit; magno quidem, sed irrito conatu euincere studet, Cererem mammosam ueteres nouisse, Dianam mammosam ignorasse. Ideoque Minucii uerba, ne Hieronymi causam iuuent, distorquendo corrigendoque sic interpolat: Diana interim est alte succincta uenatrix Ephesia et mammis multis Ceres extructa. Atqui hoc est, non deprauatum castigare locum, quod ipse de se predicat, sed integrum corrumpere. Abstinuisset utique infelici concertatione tantus uir, si Diane Ephesie signum uetus, aut nummos, uel per transennam  inspexisset.

Adiungam superioribus celebrem nunc in Galliis uirum, fori huius antiquarii regem, Ioann. Tristanum Is tomo I, exhibet nummum , siue Caduenorum , Diane Ephesie imagine signatum, eique illustrando uexatum Minucii locum ingenii periculum et ipse facturus adducit. Repudiatis igitur uerubus, quam non genuinam Minucii uocem, sed Woweri, omnia alia sentientis, commentum existimat: uberibus quidem legendum censet, sed longe alio, quam ceteri omnes, sensu. Etenim cum inter mammas et ubera aut nullum, aut non nisi ineptissimum discrimen a Grammaticis statui rectissime perspexisset, ideoque uix sine uitio tautologiam istam  accurato et presse dictionis scriptori tribui posse, perquam ingeniose mammas multas, uberesque Diane Ephesie de turgidis multoque lacte distentis censuit explicandas. Quo quidem Ursini, et quotquot eius uestigia postea legerunt Criticorum deprauationem aperte iugulat; Minucii tamen mentem non est assecutus, quod recenti et interpolate editioni, qua usus uidetur, fidem temere adhibuerit.

Ceterum istis omnibus in perspicuo Minucii loco oculos, mentemque glaucoma prestrinxit, quod nequaquam exploratum haberent, quo significatu uerua antiquis lingue latine auctoribus proprie dicta acceptaque fuerint. Cum enim assatoria illa, siue transfixoria, ut Papias uocat, quorum in coquina usus est,  et que in Gallica Minucii interpretatione merito ridet Tristanus, ad Dianam Ephesiam exstruendam nichil quidquam facere uiderent; non nisi de uerutis siue iaculis Diane uenatricis Minuciana uerua accipi explicarique posse uno omnes, quod miror, consensu censuerunt. Unde factum, ut tot summi et incomparabiles uiri ad uocem illam interpolandam certatim conspirarint. Ego uero aduersus coniuratum agmen uerua ista extra uitium esse affirmo, eaque nec Diane Ephesie, nec Minucio subtrahenda pertendo. Nam uerua hec, quibus Dianam suam exstruebant Ephesii, non pila aut ueruta sunt, sed fulmenta ferrea oblonga, que brachiis supposita totam mammosi pectoris molem sustinebant.

Cum enim antiquissimum hoc signum ad Aegyptiorum  simulacrorum instar pedibus esset arcte compressis, tantilla basis superimposito corporis ponderi ferendo impar, adminiculis suffulcienda fuit; quibus subtractis uniuersam molem fatiscere et collabi necessum erat. Ea fulcra siue sustentacula, quod ex ferro longius producta essent, Minucius propria et eleganti uoce uerua dixit, non sequioris, quo uixit, sed Augustei seculi usum secutus. Nam Glossarium latinum optime note, quod in tribus uetustissimis codicibus uaticanis exstat, uerua uirgas et uirgulas ferreas interpretatur.

Eamque explicationem ueram ac genuinam esse res ipsa me docuit: cuius etiam nunc te meminisse arbitror, Eminentissime Cardinalis, quod iuxta mecum oculis eam olim usurpaueris. Anni enim sunt, ni fallor,  quindecim, cum Iesuitarum societas ad S. Andree in Quirinali, dum noue edificationis fundamenta moliretur, lapides aliquot Tiburtinos pregrandes ordine quadrato dispositos offenderet: quorum duo ita erant inscripti, uti cum te iubente et adminiculante ex saxo scabro, et male polito excepi:

HAEC. AREA. INTRA. HANCCE DEFINITIONEM. CIPPORuM CLAuSA. uERIBuS. ET. ARA. QuAE EST INFERIuS DEDICATA EST AB IMP. CAESARE. DOMITIANO. AuG. GERMANICO. EX. uOTO. SuSCEPTO QuOD. DIu. ERAT. NEGLECTuM. NEC. REDDITuM. INCENDIORuM ARCENDORuM. CAUSA

 Cippi illi utroque latere bina foramina, et ueruum siue uirgarum ferrearum uestigia plumbo circumfusa seruabant; quibus olim inter se coniuncti aream interiorem ita clauserant, ne aditus uulgo pateret. Ibi tum reipsa perspexi, egregie falsum esse N. Rigaltium hominem naris emunctissime, dum ad Finium regundorum scriptores uerua ista stipites instar subularum preacutos explicat, que nichil acuminis, aut cuspidis habuisse oculis manibusque cognoueram. Eodem uetustatis sensu Marcellus antiquus rei Medice auctor, sanguinis profluuio ex naribus sistendo prescribit cap. 10: »ueru ferreum candens in aceto assidue extingue. et fumum eius naribus ducito.« Quis non  uidet simpliciter hic et absolute ferri in uirgam oblongam producti massam intelligi, qua forma fere omne ferrum rude et infectum uulgo uenit.

uerum nichil ad Minucii mentem, et rei, de qua agitur, illustrationem afferri potest aptius uersibus Prudentii ex priori contra Symmachum carmine; quibus geminorum fratrum Castoris et Pollucis simulacra describit eo habitu gestuque, quo tunc in sua sibi ede ad uiam sacram uisebantur. uersus isti sunt:

. . . . Gemini quoque fratres
Corrupta de matre nothi, Ledeia proles,
Nocturnique equites, celse duo numina Rome,
Impendent retinente ueru, magnique triumphi
Nuntia suffuso figunt uestigia plumbo.
Graphice depingit Dioscuros currentium gestu ita effigiatos,  ut extra perpendiculum et basin prominentes spectantibus non sine horrore, ac metu impendere uiderentur. Impendent enim, que supra caput iamiam casura pendent, ut recte ait ualla. Timor autem, et admiratio apud rude et superstitiosum uulgus religionis opinionem conciliabat. Eum metum peta Christianus ridet, cum nullum esset ruine, aut fuge periculum; quod ueru, hoc est, uectis siue uncus ferreus a tergo infixus eos retineret, pedesque basibus applumbati moueri non possent.

Duplex hoc retinaculorum genus, queis numinum simulacra uel uti uinculis constricta defigebantur, Arnobius similiter libr. uI Nationibus exprobrat: »Si permanendi, inquit, necessitatem patiuntur, quid miserius his esse, aut quid infelicius poterit, quam si eos  in basibus ita unci retinent et plumbee uinctiones?« Utrumque etiam coniungit lex II Dig. de Sepulchro uiolato. »Celsus querit si neque applumbata fuit statua, neque affixa, an pars monumenti effecta sit, an uero maneat in bonis nostris.« Sed Prudentius quoque Minucii fatum et malam Criticorum manum ut experiretur, eiusdem uocabuli non satis recte obseruata significatio fecit. Unde iam olim in peruetustis membranis uaticane Bibliothece, retinente solo, pro retinente ueru, substitutum uidere est: quam lectionem Aldius, aliique eius fidem secuti expresserunt. Georgius autem Fabricius, cum in suis exemplaribus retinente ueru constanter scriptum reperisset, nec tamen proprium uocis usum apud ueteres satis haberet perspectum, ad correctionem, sacram Criticorum anchoram,  confugit. Quocirca cum Dioscuros hastis siue pilis ad decursionem uulgo armari sciret, ueru hoc ex rudi et obtuso ferro in uerutum cuspide spicauit, et interpolata dictione, impendent retinentque ueru, de suo, quo pollebat, ingenio procudit; eaque lectio exinde plerasque recentiores editiones insedit. Tantum uero absum, eam ut probem, ut contra priscam et genuinam mordicus tueri non dubitem, cum rei ipsius perspicuitate, tum ueterum librorum auctoritate fretus: in quibus facile principem statuo codicem prestantissimum Urbinatis Bibliothece, que nuper Alexandri septimi sapientissimi Pontificis immortali beneficio uaticane accessit; in quo ita scriptum reperi.

 Hec ad Diane Ephesie statuas, nummosque ueteres illustrandos scripsi, ut mutua eorumdem ope duo ueterum scriptorum loca minus recte hactenus intellecta a Criticorum corruptelis uindicarem: tum uero  ut illustri exemplo ostenderem, antiquitatis studium non metiendum inani delectatione, sed suum illi constare fructum, si recte colatur.





DISSERTATIO IN MARCI MINUCII FELICIS LIBRUM QUI OCTAuIUS INSCRIBITUR. AUCTORE D. NIC. LE NOURRY, MONACHO O. S. B. E CONGREGATIONE S. MAURI.



CAPUT PRIMUM. ANALYSIS HUIUS LIBRI, QUIS ILLIUS AUCTOR, AC QUI FUERINT CAECILIUS ET OCTAuIUS QUI IN EO DISPUTANTES INTRODUCUNTUR.



ARTICULUS PRIMUS. Analysis huius libri.

LIBER hic nichil aliud complectitur, quam dialogum quo Cecilius superstitiosis ethnicorum hominum uanitatibus addictus, patrium et auitum deorum cultum, a nemine deserendum, omnibusque in eo perseuerandum esse, uariis rationibus probare conatur. Contra uero Octauius, qui impio illo cultu reiecto, christiane professioni nomen cum Minutio Felice dederat, omnia  Cecilii argumeta sic funditus euertit, tantisque rationum momentis christiane religionis demonstrat ueritatem, ut Cecilius illis plane conuictus hanc leto gratantique animo amplexatus fuerit.

Ab ipso autem libri exordio narrat Minucius, quam iucunda eorum, que sibi cum Octauio, dum apud se Rome habitaret, contigerant, ac potissimum huiusce disputationis recordatione delectaretur. Quorumdam siquidem negotiorum causa Octauius ad eum, uindemiarum forensiumque feriarum tempore ex inopinato aduenerat. Tam gratus autem Minucio, quam improuisus fuit ille Octauii aduentus. Post expletam uno et altero die summi desiderii auiditatem, utrique ad marina Ostie balnea, adscito Minucii comite Ceciliano, ire placuit. Diluculo itaque cum ad mare, »inambulando«,  ut ait, littore pergerent, Cecilius, »denotato« Serapidis simulacro, manum ori admouit, labiisque impressit osculum. Quamobrem illico Octauius Minucio acriter exprobrauit non minorem in ipsum, utpote Cecilii hospitem, quam in eumdem Cecilium redundare huiusce impii facinoris infamiam. Reliquum tamen  exinde itineris spatium emensi, in maris littore de nauigatione confabulando deambulabant.

Ibi porro cum pueros testarum in mare iaculationibus ludentes, aliqua non sine uoluptate Minucius Octauius que conspicerent, Cecilius e contrario ad tam gratum spectaculum minime intentus, subtristem pre se ferebat animum. Quapropter Minucius solitam in eo desiderauit alacritatem. At ille ingenue confessus est se Octauii sermone perculsum; atque idcirco petiit, ut sibi cum Octauio de religionis sue ueritate disputare liceret. Annuit cum socio suo Octauius, ac selecto paulo eminentiori loco, medius inter eum et Octauium sedit Minucius.

Ad hanc porro disputationem prinsquam Cecilius aggrediatur, a Minucio postulat, ut equissimi iudicis  libram perinde teneat, ac si de ulla religione nichil hactenus sibi fuisset compertum. Dehinc uero haud dubitanter asseuerat posse facillime probari omnia in rebus humanis esse dubia, suspensa, incerta minusque uera, quam uerisimilia. Dolendum igitur, inquit, et omnium indignatione illud dignum, quod indocti quidam, ac scientiarum artiumque ignari de summa rerum et diuina maiestate aliquid decernere non dubitent, de qua philosophi nichil certi ad hunc usque diem statuere ausi fuerant. Nec immerito quidem; persuasum siquidem ipsis erat infirmis hominibus celestia scrutari negatum, quibus satis esse debet, si seipsos familiarius nouerint. Tum breui inductione demonstrare conatur certum non esse utrum Deo aliquo auctore facta sint omnia. Ex prospera autem  prauorum hominum Phalaridis et Dionysii, et aduersa bonorum Rutilii, Camilli et Socratis fortuna, ac uariis et lubricis terrenarum rerum casibus, probare contendit nobis nondum constare utrum Dei prouidentia mundus regatur, aut soluta legibus fortuna rebus omnibus dominetur.

 Inde igitur ille concludit satius esse traditis antiquis religionibus adherere, deosque uereri et adorare quam ullam de illis ferre sententiam. Ab ipso quippe mundi principio parentes nostri hosce deos aut faciles, aut reges habuerunt. Quelibet enim natio, ac Romani postmodum numina sua sic coluere, ut hi pio eorum cultu supremum meruerint totius orbis terre imperium. Tum deinde asseuerare non ueretur hunc deorum cultum, qui eo sanctior, quo uetustior est, quibusdam satis probari miraculis, nec impune a nonnullis impiis spretum et irrisum. Alia autem bene multa de deorum naturalibus et donis, de carminibus petarum, et oraculis futura prenuntiantibus se pretermisisse contestatus, fidenter pronuntiat manifestam cuilibet fieri deorum presentiam  ex templis, que incolebant; ex uatibus, qui uentura nouerant; ex beneficiis, quibus dii ipsi solebant bene de hominibus mereri, ac tandem ex somniis, quibus euidentissime agnoscebantur. Quamuis ergo horum deorum natura uel origo incerta sit; firma tamen manere debet omnium gentium de iis consensio. Quamobrem minime ferendam esse ait Theodori, Diagore, ac Protagore impiam temeritatem qui hanc religionem penitus tollere, aut saltem infirmare uoluerunt.

At certe multo minus, inquit, tolerari debet illi cita et desperata factio Christianorum, lucifugaque eorum natio, ex ultima fece hominum collecta, ac nocturnis congregationibus, ieiuniis solemnibus, inhumanisque cibis federata. Isti enimuero templa,  ut busta, despiciunt, deos respuunt, rident sacra, honores floccifaciunt, tormenta denique sic spernunt ut dum mori post mortem timent, mori interim non uereantur. Per uniuersas nichilominus terre partes disseminati, occultis notis sese inuicem cognoscunt, amantque pene antequam nouerint. At dicuntur caput adorare asini, colere sacerdotis genitalia, atque hominem crucifixum, ipsumque huius supplicii instrumentum uenerari. Quid plura? Ad epulas solemni die ceunt, atque ibi epoto infantis crudelissime occisi sanguine, ictum fedus sanciunt, et eorum tirunculi initiantur. Post illud uero immanissime feritatis conuiuium, extinctis a cane luminibus, per impudentes tenebras, incerta sorte omnes permiscentur, atque ita, aut reipsa, aut conscientia fiunt incesti. Ceterum  quidquid colunt, magno studio occultare nituntur; nullas aras habent, templa nulla, nulla nota simulacra.

Deus porro illorum, sicuti et Iudeorum, unicus esse fertur, quem cum nec uidere, nec ostendere queant, illum nichilominus animo plane inquietum, prepostere curiosum, ubique presentem, omnia hominum facta, atque intimas animi cogitationes, etiamsi singulis inseruire non possit, diligenter inquirere arbitrantur. Futurum quoque asserunt totius mundi incendium, ac post corporum nostrorum resurrectionem iustis beatissime uite, iniustis maximarum penarum eternitatem repromittunt. Eapropter damnant rogos, igniumque sepulturas, et cuncta uoluntati diuine seu fato adscribunt. Nullus tamen mortuus ab inferis excitari  potest; et nemo umquam Protesilai sorte uel hora unica ad uitam fuit reuocatus. Quid autem hisce Christianis post mortem euenturum sit, inde ipsi augurari debent, quod nunc omni diuina ope destituti, Romanis uero subditi, summis calamitatibus et miseriis premuntur, honestis uoluptatibus, spectaculis, pompis, conuiuiis publicis, idolothytis, floribus, coronis abstinent, et unguenda funeribus reseruant.

Comites itaque suos Cecilius adhortatur desinant celi plagas mundique secreta rimari, hancque sequantur Socratis sententiam: »Quod supra nos, nichil ad nos.« Et certe ille diuino oraculo laudari idcirco meruit: »Quod nichil se scire didicisset.« Ex hoc autem fonte manauit prudens Arcesile, Carneadis, plurimorumque Academicorum in summis questionibus  dubitatio, ac Simonidis, de diis ab Hierone tyranno interrogati, cunctatio omnibus imitanda. Denique Cecilius horum opinioni se lubenti animo subscribere declarat; nec sine elati animi fastidio Octauium, ut argumentis suis respondeat, prouocando, finem sermoni suo imponit.

Tum Minucius Cecilio modeste respondit de sermonis sui concinnitate, subtili orationis uarietate, suaque haud mediocri eloquentia ipsi non esse exsultandum; sed singula eius argumenta diligenter expendenda, ut quod in eis uerum ualidumque sit, seligatur, probetur. et suscipiatur. At Cecilius non sine aliqua lesi animi significatione dixit eum, disputationis sue uires infirmando, ab officio religiosi discedere iudicis. Integrum siquidem Octauio erat  ea omnia, que in medium protulerat, si posset, confutare, seque ad eum magno silentio audiendum iam esse paratissimum.

»Dicam equidem, respondit Octauius, ac pro uiribus adnitar, ut ueracium uerborum flumine amarissimam conuiciorum labem diluam.« Ante omnia uero ille profiteretur fas sibi non esse dubiam, ancipitem, uagam et fluctuantem dissimulare Cecilii mentem ac sententiam. At fatetur tamen eam nec ulli malo illius dolo, nec callido uersutoque eius animo, ab eius sinceritate prorsus abhorrenti, sed ueritatis ignorationi esse tribuendam.

Ad infirmanda dehinc singula Cecilii argumenta aggressus, docet nemini egre ferendum, quod  Christiani, quantumuis illiterati et pauperes, de celestibus rebus disputent. Tales enimuero non solum fuerunt philosophi, et alii artium inuentores; uerum nostrates etiam, qui, quantumuis inopes et egentes, aliis prudentiam et disciplinam tradiderunt. Et uero cum ingenium non fortune aut facultatibus detur, sed a natura nobis insitum sit, quilibet cuiusuis sexus et conditionis homo, diuina inuestigare, et de iis sententiam ferre potest.

Fatetur quidem hominem debere se ipsum nosse, ac quis, unde, quare, a quo, et ex quibus elementis factus sit: sed plane penitusque negat hanc cognitionem ab eo posse comparari, quin rerum  uniuersitatem, et Deum ipsum antea cognoscat. Nullus etenim, nisi mente omnino captus, totius mundi ornatum aduertere potest, quin persuasum confestim habeat, eum non fortuito atomorum concursu, sed a Deo conditum fuisse, atque ab eo regi et administrari. Quod quidem ille confirmat ac stabilit ex celi, solis, lune, siderumque motibus ac utilitate, ex mensium circulo, tenebrarum lucisque uicissitudine, ex miro temporum ordine, ex stabili uarietate frugum, maris finibus, innata animantibus ad sui defensionem multiformi armatura, hominis forma ac figura, et generandi nascendique ratione. Nam hec omnia sine omnipotentis Dei prouidentia fieri non possunt. Non uniuerso autem tantum mundo, sed singulis  eius partibus Deus consulit. Quis enim dubitat eius imperio Britanniam maris tepore, Aegyptum Nilo, Euphrate Mesopotamiam, Orientem Indo flumine fecundari? Denique sicut domui preclaro ornatu disposite aliquem, sic toti mundo hunc Dominum preesse cernimus.

Porro autem ipsum unicum esse Deum probat Octauius terrenorum exemplo imperiorum, scilicet Persarum, Thebanorum, Romanorum, ubi, inquit, nullus neque frater fratrem, neque socer generum regni consortem pati umquam potuit. Quid uero, quod sicuti apibus, gregibus, et armentis unus est tantummodo rex aut dux, ita unus est Deus, qui principio et fine carens, omnia moderatur?

Quamuis autem ille infinitus et immensus, sibique  soli, quantus est, cognitus, a nobis nec uideri, nec nominari queat; eum tamen, si nominum terrestrium tollas additamenta, perspicue cognosces. Et sane unanimem esse omnium de illo consensum inde Octauius arguit, quod uulgus, manus ad celum tendendo, ipsum inuocat. Preterea pete illum diuum hominumque patrem, et uirgilius omnium rerum creatorem, mentem, et spiritum appellauere. Quin etiam ipsimet, uti ille singillatim ostendit, prestantiores philosophi, Thales, Anaximenes, Diogenes Apolloniates, Anaxagoras, Pythagoras, Xenophanes, Antisthenes, Speusippus, Democritus, Straton, Aristoteles, Heraclides, Theophrastus, Zenon, Chrysippus, Cleanthes, Diogenes Babylonius, Xenophon, Aristo et Plato, quamuis  a nobis uerbis et sermone discrepent, in nostram nichilominus de illo ipsomet Deo unico alii obscurius, alii planius iuerunt sententiam.

Ex his ita disputatis Octauius falsitatis euidenter arguit uenditatas a maioribus nostris, tamquam miracula, ridiculas de Scylla, Chimera, Hydra, Centauris, aliisque aniles fabulas, et absurdas traditiones. Nec minus euidenter ostendit insulsum impiumque semper fuisse deorum cultum. Antiquissimi enimuero homines primum sane suos reges, duces inclytos, pudicas et sexu suo fortiores reginas, artiumque inuentores, ob preclara illorum facta, uel accepta ab eis beneficia non secus ac deos uenerati sunt. Et hoc quidem ab Octauio  probatur Euhemeri, Prodici, Persei et Alexandri Magni testimonio a quibus deorum patria, dies natales, sepulchra, uel beneficia, et sacerdotum secreta recensentur. Negare igitur hec non poterant ethnici, sicuti nec sistrum, inquit, Isidis, ac Serapidis seu Osiridis tumulum, sacraque mysteria nichil aliud prodere, quam miserorum deorum tristes exitus, fata et funera. Quis etiam non uideat Eleusinia Cereris, aliaque Iouis et Cybeles sacra non minus absurda esse quam probrosa?

Quantas insuper de deorum suorum forma ac figura ineptias putidasque nugas ethnici uenditant! Claudum quippe fingunt uulcanum, Apollinem imberbem, Aesculapium filium eius barbatum, glaucis Neptunum oculis, Mineruam cesiis, bubulis Iunenem,  Mercurium pedibus alatis, ungulatis Pana, Saturnum compeditis, duplici fronte Ianum, Dianam alte succinctam, Ephesiam multis mammis, trino capite et multis manibus Triuiam, Iouem tot forme monstris horridum, quot appellatum nominibus, Erigonen laqueo suspensam, Castores alternis diebus uiuentes ac morientes, ictum flumine Aesculapium, et Herculem Oeteis crematum ignibus.

Has porro fabulas ab impiis hominibus primum traditas, alii deinceps celebrarunt, ac pete potissimum, qui haud parum ueritati sua nocuerunt auctoritate. Quamobrem Plato ciuitate non immerito eiecit Homerum, qui impudente ludibrio cecinit sauciatam uenerem, Martem non sine uulneribus fugatum, Iouem a Briareo liberatum, Sarpedonis  casum cruentis imbribus flentem, ac loro illectum ueneris; Herculem stercora egerentem, Neptunum sine ulla mercede instituentem Laomedontis muros, Apollinem pascentem Admeti pecus, uulcanum Iouis in Creta nati fulmina fabricantem, Martis uenerisque adulterium, et raptum ab eodem Ioue Ganymedem. At ridiculis illis obscenisque commentis ingenia puerorum corrumpuntur, ac tandem in iis turpiter nequiterque consenescunt.

A Diodoro nichilominus Siculo, Thallo, et Nepote, quos citat Octauius, omnes discere facillime potuerant horum principem fuisse Saturnum; qui quidem metu filii e Creta aufugiens, atque in Italia a Iano susceptus, plurima rudes homines docuit, atque imposito uariis locis suo nomine, se ipsum  probauit esse hominem. Iupiter uero, qui in Creta, unde eum expulerat, regnauit, in hac insula mortuus est, ubi sepulchrum eius ostenditur. Preterea Romulus post mortem suam, peierante Proculo, Iuba Mauris uolentibus, aliique etiam quamuis inuiti et reluctantes, dii renuntiati sunt. Atqui uerus Deus nec nasci, nec mori potest.

Deorum deinde imagines et simulacra Octauius exagitat, palamque facit ea uel ex uili sordidaque, uel pretiosa materia, manibus et arte fabrorum quoquo modo conficta, ab auibus aliisque animalibus sepe sepius coinquinata, impie coli ab ethnicis, ac precibus frustra et inutiliter fatigari. Breui insuper inductione demonstrat quantum in celebrandis  quorumdam deorum mysteriis ridiculi, obsceni, crudelesque ritus obseruarentur.

Tum dehinc ostendit ab Cecilio perperam iactitari Romanos, huiusmodi superstitionibus rite obseruatis, totius orbis potiri imperio. Etenim parricidio regnum illud inchoatum, sceleribus, impietate, et sacrilegiis accreuit. Quid uero, quod uernaculi dii, Romulus, Picus, Tiberinus, Consus, Pilumnus, Picumnus, Cloacina, Pauor, Pallor, Febris, Morbus, Acca Laurentia, et Flora nullam iisdem Romanis opem ferre potuerunt? Multo autem minus aliarum gentium dii, quos illi non coluere, nisi bello prius uictos, ac post actum de ipsis triumphum. Denique nullus ignorat, Assyrios, Medos, Persas, Grecos, Aegyptios, regnasse ante quaslibet,  ceterisque omnibus deteriores Romanorum superstitiones.

Ex auium porro auspiciis atque auguriis uibratum leuiter a Cecilio telum, contra ipsum Octauius Reguli, Mancini, Pauli, Cesarisque exempla retundit. Similibus etiam ille Amphiarai, Tiresie et Apollinis Pythii exemplis demonstrat non magis ualidam esse petitam ex oraculis argumentationem. Sed quia urgere aliquis poterat, quedam saltem uera fuisse oracula, idcirco Octauius rem altius, et a prima sua origine repetendam esse censuit. Dicit itaque quosdam esse impuros spiritus, qui cupiditate et uitiis, substantie sue simplicitatem amiserunt. Neque id negare poterant ethnici. Nam hos pete demonas uocant, notique erant Magis ac Socrati,  qui unum ex illis custodem et consiliarium habuit. Qui uero illi sint, Holstanes et Plato edisserunt. Atqui Magi aliique horum perditorum angelorum, qui homines secum perdere conantur, afflatu et inspiratione uarias prestigias edunt.

Ipsi uero illi demones sub statuis et imaginibus delitescunt, commorantur in fanis, uel in hominum corpora irrepunt, naturalem quarumdam rerum ordinem perturbant, oracula falsis inuoluta responsis fundunt, aliaque extraordinaria, sicuti ea, que de Ioue, Castoribus, et Claudia Cecilius recensuerat, sic efficiunt, ut ethnicis uideantur uera patrauisse miracula. uerumtamen tunc fateri coguntur hec non a Deo, sed a se ipsis facta fuisse, cum a Christianis per Deum uerum adiurati, et sacris exorcismis  ab obsessis corporibus fugantur. Quamobrem Christianos de proximo fugitant, tantumque gentilium in eos concitant odium, ut illos non solum prius odisse, quam nosse incipiant, sed nefanda etiam illis inferant crimina, que a nemine probari hactenus potuerunt. Et certe Octauius plane testificatur se id sua experientia didicisse, cum ipse adhuc ethnicus, eiusque socii, Christianos uariis tormentis, non tam ad fictitia ea crimina confitenda, quam ad eiurandam Christi fidem compellere nitebantur.

Ibi autem ille inuictissime demonstrat Christianos sacrilegii, incestus, stupri, parricidii tam falso insimulari, quam certum uerumque erat eadem prorsus  crimina, aut his omnino similia, atque etiam maiora ab ipsismet ethnicis reapse committi. Ac primo quidem qui caput, inquit, asini a Christianis adorari prepostere clamitabant, hi cum Epona et Iside consecrabant asinos, capita boum ac ueruecum uenerabantur, deosque dedicabant uel caprina humanaque forma, uel bouino caninoque uultu representatos. Ad hec autem ipsi Romani bouem Apim, aliique animalia, serpentes, aues, belluas, pisces colebant, sicuti Aegyptii, qui non magis Isidem et Serapidem quam acrimonias ceparum et uentris crepitus uerebantur.

Quod subinde obiecit Cecilius a Christianis coli sacerdotis genitalia, illud tam falsum esse Octauius asseuerat, quam certum est ethnicos obscenissimis  constuprari turpitudinibus, quas nobis nec nominare, nec audire fas umquam fuit.

Nec magis uerum erat hominem cruci propter crimina sua affixum a nobis coli. Nam eum non modo innocentem, sed Deum esse merito credimus. Contra uero Aegyptii homini a se electo mactant uictimas, et sacrificia faciunt. Alii autem regum in Deos a se adscriptorum inuocant numina, ad imagines supplicant, atque eorum implorant genios.

Cruces autem, pergit Octauius, nec colimus, nec optamus. Sed ethnici eas fortasse tanquam deorum suorum partes uenerantur. Crucis etenim figura in ipsorum, que colunt, signis, cantabris, uexillis, et tropheis, ac pluribus aliis, quas ille commemorat, naturalibus rebus conspicitur.

 Impudentissimam quoque esse ait de potato a Christianis infantis a se occisi sanguine calumniam. Ethnici uero, uti ille arguit, et pueros recens natos crudeliter exponunt, et priusquam nascantur, crudelissimo necant abortu. Saturnus autem dicitur filios uorasse, et infantes a quibusdam Africe incolis, sicut a Tauris et Busiride Aegyptio hospites, a Gallis et Romanis homines, immolantur; et Iupiter ipse hac quoque, horrenda dictu, colitur uictima. Quid plura? Sanguine humano coniurauit Catilina, litatur Bellone, et comitialis morbus sanatur. Denique athlete belluas hominum cruore et membris adhuc saginatas deuorant. At Christianis homicidium uel audire, uel cernere non licet, et animalium sanguine interdictum.

 Ab omni etiam uerisimilitudine tam alienum est, quod Christianis obiicitur, pollutum incesto conuiuium, quam constat incesti reos reipsa esse gentiles. Perse enimuero cum matribus, Aegyptii et Athenienses cum sororibus miscentur. Pete autem uaria et exsecranda deorum canunt adulteria, quorum etiam plerique gentiles conscii erant. Christiani uero unius matrimonii uinculo illigati, extra illud semper casti, aut in uirginitate perseuerantes, pudica, sobria, et graui hilaritate temperata conuiuia agebant.

Quamuis autem purpuras et honores recusent, non sunt tamen ex ultima plebis fece orti, nec factiosi, nec in angulis garruli. De probata etenim eorum uita haud incertum testimonium erat sepius  repetita de crescente quotidie ipsorum numero querimonia. Et certe non corporis, sed innocentie signo sese inuicem agnoscunt, quantumque sese mutuo amant, ac iure merito se fratrum nomine compellant, tantum ethnici, sibi inuicem ignoti, mutuis odiis in seipsos crudelius seuiunt.

Neque dici potest eosdem Christianos occultare quod colunt, quoniam nulla delubra, nullasque aras habent. Persuasum siquidem ipsis erat non posse Deum ullo templo circumscribi, aut fingi illius simulacrum, ac nullam pura et sincera hominis conscientia hostiam ipsi esse gratiorem et acceptiorem.

Hunc porro Deum tametsi oculis nostris, quemadmodum uentos, solem, nostramque animam non uideamus, ex eius nichilominus operibus euidenter  cognoscimus. Ubique autem presens omnia uidet, etiam secretiores mentis nostre cogitationes, ac prope cum illo, et in eius uiuimus sinu. Quod si tamen Deus Iudeis nichil profuisse dicatur, certe Iudaicorum annalium scriptores testes utique erant locupletissimi, illos prius Deum deseruisse, quam ab ipso fuisse desertos.

Ceterum cum omnia que initium, eadem et finem habeant, nichil mirum si mundus hic igne tandem consumendus sit. Et certe Octauius ostendit hanc de illo mundi incendio fuisse Stoicorum, Epicureorum, et Platonis opinionem. At hic, sicuti Pythagoras, dimidiatam tantum mortui hominis ad uitam reuocationem agnouit. Constat tamen Deum posse hominem, quem ex nichilo finxit, ex morte excitare ad uitam.  Quibusdam uero exemplis probat Octauius futuram esse hanc resurrectionem corporum, que Christiani antiquo et meliori more sepeliebant. Nec longe absimili modo ille ostendit iustos piosque homines post hanc uitam eterna felicitate, iniustos uero penis sempiternis afficiendos. Tum deinde luculenter demonstrat multo sanctiores esse mores Christianorum, quam Gentilium. Nec minus perspicue docet fatum nichil aliud esse, quam quod fatus est Deus, qui pro singulorum meritis fata determinat. Ibi autem se de fato fusius aliquando disputaturum pollicetur.

Manifestissimum post hec facit exprobratam Christianis pauperiem non infamiam esse, sed gloriam, quemadmodum aduersos eorum casus, ac quantumlibet horrendos, ipsis iniquissime pro Christi confessione  inflictos cruciatus, ac mortem ipsam, non penas esse, sed uirtutis probationes, ac triumphos, dignaque Deo spectacula. Quod quidem Octauius luculenter ostendit facta fortissimorum quorumdam ethnicorum cum martyribus nostris comparatione. Si qui uero Deum nescientes, diuitiis et honoribus affluant, uel ad summum dignitatum atque imperii euehantur culmen, hos ille asserit uictimas esse ad supplicium saginatas et coronatas, qui profecte, quo lapsu grauiore ruant, altius tolluntur. Nulla enim absque Dei cognitione potest esse solida felicitas.

Spectaculis porro et pompis Christianos ideo non interesse declarat, quia ea non minus impia, quam crudelia esse, certo certius mouerant. Ab idolothytis  quoque iidem abstinent, ne quis eos existimet aut cedere demoniis, aut religionis sue pudere. Non omnem uero florum colorem odoremque aspernantur. Sparsis enim, solutis ac mollibus uti solent, ac sertis colla complecti: sed mortui caput coronare superfluum et inutile censent. Eadem etiam tranquillitate, qua uiuunt, sepeliunt mortuos, coronam eterne felicitatis certissima spe exspectantes. Quamobrem quantumuis Socrates, Arcesilas, Carneades, Pyrrho, Academici et Simonides nichil se certo scire asseuerent; Christiani tamen eam, quam frustra illi quesierant, ueritatem se inuenisse haud immerito gloriantur. uera igitur eorum religio, reiectis gentilium superstitionibus, ab omnibus suscipienda est.

Hec porro cum Octauius perorasset, ac Minucius  in illius admirationem raptus conticeret, Cecilius exclamauit se ab Octauio uictum, nunc erroris sui esse uietorem, ac christianam religionem iam tum profiteri. Postremo dilata in crastinum diem clariori mysteriorum nostrorum explicatione, omnes leti hilaresque domum reuersi sunt.



ARTICULUS II. Utrum Minucius Felix sit huius libri auctor, et quis ille fuerit.

Minucium Felicem huius libri, siue dialogi, auctorem esse tam inuicta scriptorum omni fide maiorum auctoritate probatur, ut nullus ea de re dubitandi  locus ulli superesse possit. Firmianus siquidem Lactantius, qui Diocletiano imperante, sicuti notat Hieronymus , nec longo post Minucium tempore floruit, hec de illo habet uerba : »Minucius Felix in eo libro, qui Octauius inscribitur, sic argumentatus est: Saturnum, cum fugatus esset a filio, in Italiamque uenisset, etc.« Que quidem in hoc Minucii libro reuera legimus. Post hec uero idem Lactantius: »Ex his, inquit, qui mihi noti sunt, Minucius Felix non ignobilis inter causidicos loci fuit. Huius liber, cui Octauius titulus est, declarat quam idoneus ueritatis assertor esse potuisset, si se totum ad id studium contulisset .«

 Hieronymus uero in suo de uiris Illustribus seu Ecclesiasticis Scriptoribus Catalogo: »Minucius Felix, inquit, Rome insignis causidicus, scripsit dialogum Christiani et ethnici disputantium , qui Octauius inscribitur . . . Meminit huius Minucii et Lactantius in libris suis« , in his scilicet, qui a nobis, uti uides, citati sunt. Ad Magnum uero, hec adhuc de illo scripsit : »Minucius Felix, causidicus Romani fori, in libro, cui titulus Octauius est, et in altero contra Mathematicos, si tamen inscriptio non mentitur auctorem, quid gentilium scripturarum dimisit intactum?« Ad Heliodorum quoque hec de Nepotiano  scribit : »Illud aiebat Tertulliani . . . Sic Minucius Felix, ita uictorinus, in hunc modum est locutus Arnobius.« Denique in Apologia aduersus Iouinianum : »Taceo, inquit, de latinis Scriptoribus Tertulliano, Cypriano, Minucio, uictorino, Lactantio, Hilario.«

Longum sane et inutile foret omnia recentiorum scriptorum de huius libri auctore proferre testimonia. Satis enim constat eum Minucio nostro ab omnibus, nomine reclamante, attribui, ac iure plane merito uindicari.

Ei autem, qui ab aliquibus Minucius littera c, in t mutata, nuncupatur, Marci agnomen erat. Octauius siquidem his eum uerbis compellauit: »Non boni  uiri est, Marce frater, hominem, etc.« Cecilius uero: »Quamquam tibi, Marce frater, etc.«

Quam nota autem omnibus, et nobilis fuit consularis apud Romanos Minuciorum familia tam cuilibet hactenus incompertum utrum ex ea, aut qua ex alia suam Minucius noster originem duxerit. Neque ulli magis exploratum que fuerit illius patria. Quidam tamen eum ex huius, de quo agimus, stylo in Africa natum suspicantur. Sed hi nec probant, nec probare possunt aliquid durioris Africani sermonis in eo deprehendi. Numquid potiori iure dici posset Cecilium et Octauium, tanto amoris uinculo Minucio deuinctos, reuera Africanos fuisse, eiusque populares? At sane id, sicut paulo post uidebimus, neque ita certum est, neque ex illorum quantauis amicitie necessitudine  potest ullo absque dubio colligi.

Neminem uero fore putamus, qui negabit Minucium Rome, que tunc ceterarum totius mundi urbium caput erat, diu mansisse, ubi causidici munere fungebatur. Citati quippe a nobis Lactantius atque Hieronymus illud palam aperteque asseuerant. Ipsemet uero Minucius huius libri initio scribit Octauium ad se Romam uenisse, atque una cum eo et altero comite paulo post Ostiam petiuisse: »Cum ad uindemiam, inquit, ferie iudiciariam curam relaxauerant,« id est, cum a forensi labore, quo per totum annum occupabatur, uindemiarum tempore uacaret. Nonne etiam Octauius de se ipso, et de Minucio, uel potius Minucii tantum nomine dixit: »Nos tamen sacrilegos aliquos, et incestos, parricidas  etiam defendendos et tuendos suscipiebamus; hos uero,« scilicet Christianos, »nec audiendos in totum putabamus.« Ex quibus liquet illum, cum ethnicus adhuc esset, causidici obiise munus.

Nobis autem ipsemet testis est se ab ineunte etate, et usque ad eam iam satis adultam, omnibus obligatum fuisse gentilium superstitionibus, ac nuntio tandem eis misso, christianam fidem amplexatum. De se siquidem, ac de Octauio hec scriptis tradidit: »Solus in amoribus conscius ipse, socius in erroribus; et cum discussa caligine de tenebrarum profundo in lucem sapientie et ueritatis emergerem, non respuit comitem, sed quod gloriosius est, precucurrit.« Celius uero ab ipso orationis sue  exordio, ita eum alloquitur: »Quam tibi, Marce frater, de quo cum maxime querimus,« id est, de ethnice et christiane religionis ueritate, »non sit ambiguum; ut pote cum diligenter in utroque uiuendi genere uersatus, repudiaris alterum, alterum comprobaris.« Quin etiam Octauius non tam de ipso fortasse, quemadmodum diximus, quam de Minucio Felice hunc rursus loquitur in modum: »Quam autem iniquum sit de incognitis,« scilicet Christianis, »et inexploratis iudicare, quod facitis, nobis ipsis penitentibus credite. Et nos enim idem fuimus, et eadem uobiscum quondam adhuc ceci et hebetes sentiebamus, quasi Christiani monstra colerent, infantes uorarent, conuiuia incesta miscerent. Nec intelligebamus ab his fabulas istas semper uentilari, et  numquam uel inuestigari, uel probari . . . hos nec audiendos in totum putabamus. Nonnumquam etiam miserantes eorum crudelius seuiebamus, ut torqueremus confitentes ad negandum, uidelicet, ne perirent, exserentes in his peruersam questionem, non que uerum erueret, sed que mendacium cogeret. Et si quis infirmior, malo pressus et uictus, Christianum se negasset, fauebamus ei, quasi eierato nomine, iam omnia facta sua illa negatione purgaret. Agnoscitisne eadem nos sensisse et egisse, que sentitis et geritis?«

Sed a nobis fortasse aliquis insuper inquiret, utrum Minucius Felix post datum christiane fidei nomen, in causidici munere obeundo suam adhuc impenderit operam. Sed is, queso, animum ad ea  aduertat, que paulo ante obseruabamus, illum cum Cecilio et Octauio Ostiam, ubi disputatio, que hoc, quo de agimus, libro exhibetur, habita est: tunc uenisse, quando, »Ad uindemiam ferie iudiciariam eius curam relaxauerant.« Atqui tum, uti ex citatis paulo ante Cecilii uerbis ostendimus, Minucius christianam religionem profitebatur. Quapropter ubi Cecilius obuium Serapidis simulacrum adorasset, tum illico in Minucium sic Octauius inuectus est: »Non boni uiri est, Marce frater, hominem domi forisque lateri inherentem sic in hac imperitie uulgaris cecitate deserere, ut tam luculento die in lapides eum patiaris impingere . . . cum scias huius erroris non minorem ad te, quam ad ipsum infamiam redundare.« At ibi Octauius, uti uides, Minucium ideo  arguit, quod christianam religionem tunc professus, in eo, quod ad Ostiense littus pergebat, itinere passus fuisset Serapidis simulacrum a Cecilio indiuiduo suo comite adorari.

Neque id ulli mirum uideri debet. Tum enim Christiani nec sua munera, nec dignitates, aut alia officia cum ethnicorum religione deponere consueuerant. Sed illi tunc, sicuti diximus, et fusius infra dicemus, per totum terrarum orbem dispersi, atque cum ethnicis permisti, solebant quelibet munia et negotia, solo deorum cultu excepto, cum eis agere. Unde Tertullianus : »Hesterni, inquiebat, sumus, et uestra omnia impleuimus, urbes, insulas, castella, municipia,  conciliabula, castra ipsa, tribus, decurias, palatium, senatum, forum, sola uobis reliquimus templa.« Et infra : »Itaque non sine foro, non sine macello, non sine balneis, tabernis, officinis, stabulis, nundinis uestris, ceterisque commerciis cohabitamus hoc seculum. Nauigamus et nos uobiscum, et uobiscum militamus, et rusticamur, et mercamur; proinde miscemus artes, operas nostras publicamus usui uestro. Quomodo infructuosi uideamur negotiis uestris, cum quibus, et de quibus uiuimus, non scio. Sed ceremonias tuas non frequento, etc.«

Quam pie autem et sancte postea Minucius uixerit, his Eucherius Lugdunensis episcopus docet uerbis : »Et quando  clarissimos facundia Firmianum, Minucium, Cyprianum, Hilarium, Ioannem, Ambrosium ex illo uolumine numerositatis euoluam? Dixerant, credo; Quid hoc est? Surgunt indocti et celum rapiunt: et nos cum doctrinis nostris ecce ubi in errore uolutamur et sanguine. Dixerant istud; et idcirco ipsi postea uim intulerunt regno.«



ARTICULUS III. Qui fuerint Cecilius, et Octauius, qui in hoc libro disputantes introducuntur.

Cum hic liber nichil aliud, uti uidimus, contineat preter Cecilii et Octauii de ethnica et christiana religione disputantium dialogum, a nobis haud dubie aliquis sciscitabitur quinam illi fuerint. Sed huic  ingenue respondebimus nichil de iis certius, quam ex hoc libro posse proferri. Cecilius autem, qui causam orat ethnicorum, ibi alio nomine Natalis ab Octauio nuncupatur. »Nec dissimulabo, inquit, principio ita Natalis mei errantem, uagam, lubricam nutasse sententiam . . . . sed in Natali meo uersutiam nolo, non credo, procul ab eius simplicitate subtilis urbanitas.« Quibus ex uerbis preterea colligimus eum uirum bonum, rectum, sincerum et simplicis ueritatis amicum fuisse.

Neque dubium ulli esse potest, quin ille primum quidem mancipatus fuerit gentilium religioni, quam bona fide, totisque ingenii uiribus in hoc libro defendere connititur. Et uero ubi intellexit se per Minucii latus ab Octauio feriri, quia Serapidis simulacrum,  more gentilium, uti dictum est, salutauerat, tanto dolore correptus est, ut in hec eruperit uerba: »Iamdudum me Octauii nostri acriter angit et remordet oratio, qua in te inuectus, obiurgauit negligentie, ut me dissimulanter grauius argueret inscientie.« Denique ea fuit illius probitas et ingenuitas, isque animi candor, ut Octauii oratione attentissime audita, uictum se statim utroque confessus, pristinos eiurauerit errores, ac christianam fidem amplexus sit.

Eum uero patria Cirtensem, seu Cirta, nobilissimo Numidie oppido oriundum, ex his quidam colligi posse putant illius uerbis, quibus Frontonem Cirtensem oratorem suum appellat: »Id etiam Cirtensis nostri testatur oratio.« Quod quidem quia uerum  esse Octauius probe nouerat, ipsi ita respondit: »Sic de isto et tuus Fronto, non ut affirmator testimonium fecit, sed conuicium ut orator aspersit.« uerumtamen quoniam Cecilius Frontonem alia de causa suum dicere potuit, quanti hoc argumentum sit ponderis, aliorum esto iudicium.

Quidquid porro de illius patria statuatur, scimus sane ipsum Rome diu, atque in eadem, qua Minucius, habitasse domo. Ibi autem tanta inter utrumque intercesserat amicitie necessitudo, ut Cecilius a Minucii latere numquam discederet. Octauius siquidem aperte declarat eum fuisse »hominem domi forisque lateri« Minucii Felicis »inherentem.« Quapropter cum Cecilius Serapidis adorasset effigiem, tunc continuo Octauius Minucium increpando  dixit: »Scias huius erroris non minorem ad te, quam ad ipsum infamiam redundare.«

Ceterum ille philosophus, uidetur et Academicorum, qui omnia dubia atque incerta, nichilque se scire asserebant, sectam secutus. Sua enim uero in oratione non alias, quam huiuscemodi academici uiri partes agit, uti ab ipso non solum illius exordio, sed fine etiam manifestissime omnibus patet. Quid uero quod ipse eadem oratione probare nititur incertum omnino esse, nec sibi, nec ulli hactenus homini exploratum, utrum unus pluresue sint dii, atque idcirco satius esse in re tam dubia sequi acceptas a maioribus de iisdem diis eorumque cultu traditiones? Sed ubi ueritatis lumen ei affulsit, tunc protinus repudiatis, ut uidimus, erroribus pristinis,  Deum unum agnouit, crediditque, ac christianam religionem professus est.

Quidam uero ex Lampridii scriptis confici posse putauerunt hunc Cecilium natione Afrum, rhetorem professione, ac Diadumeni, qui Macrini filius erat, fuisse preceptorem. Sed hec opinio nulla prorsus, nec uero quidem simili ratione, immo nec ipso etiam nomine fundatur. Quibus enim Lampridii manuscriptos codices legere licuit, hi Diadumeni magistrum in illis omnibus, neque Cecilium, neque Cecilianum, sed Celianum uocari asseuerant. Quod uero alii quidam illum Natalem fuisse suspicantur, qui Seuero imperante, Christum confessus, ad Theodotianos hereticos postea defecit, hi profecto mera ac prorsus debili coniectura, nominis scilicet sola  similitudine nituntur.

At uero itaque propius abesse creduntur, qui eum esse censent, qui in Africam reuersus, et presbyter deinde creatus, Cyprianum Carthaginensem episcopum ad ipsam christianam religionem adduxit. De illo namque hec Pontius Diaconus in eiusdem Cypriani uita narrat : »Erat sane illi etiam de nobis contubernium uiri iusti et laudabilis memorie Cecilii, et etate tunc et honore presbyteri, qui eum ad agnitionem uere diuinitatis a seculari errore correxerat. Hunc toto honore atque omni obseruantia diligebat, obsequenti ueneratione suscipiens, non iam ut amicum anime cequalem, sed tamquam noue uite parentem.« In  tanti autem beneficii memoriam Cyprianus procul dubio cognomen Cecilii assumpsit. Quid enim, queso, aliud significant hec Hieronymi uerba : »Exinde suadente presbytero Cecilio, a quo et cognomentum sortitus est, Christianus factus?« Cecilius uero uicissim tanto Cyprianum et amore et honore prosecutus est, ut, teste adhuc Pontio, coniugem suam et liberos illi moriens commendauerit. »Demulsus eius obsequiis, ait Pontius , in tantum dilectionis immense merito prouocatus est, ut de seculo excedens, accersitione iam proxima, commendaret illi coniugem ac liberos suos, et quem fecerat de secte communione participem, postmodum faceret pietatis heredem.« At hunc esse, de quo agimus, Cecilium  inde haud inepte confirmari arbitrantur, quod eadem fuerit huius et Cypriani etas, atque eadem, uti apparet, patria, in quam Cecilius post datum Christi nomen redierat. Huc accedit, quod plura, de quibus nos inferius, huiusce libri fragmenta, totidem uerbis transcripsit Cyprianus. uerum etiamsi hisce rationum momentis huic opinioni nichil repugnare probaueris; nemini tamen umquam persuadebis, aliquid prorsus certi et indubitati posse ex eis concludi.

Octauius uero, qui et Ianuarius a Cecilio cognominatur, uir fuit, ut ait Minucius, eximius et sanctus, ipsique amicissimus. Et certe tanto uterque in se inuicem amore flagrabat, »ut crederes unam,« inquit idem Minucius, »mentem in duobus fuisse  diuisam.« Uterque etiam, ut annotauimus, causarum fuerat patronus et ethnicus, et ambo simul, eiurato impio gentilium cultu, christiane religioni initiati sunt. Tunc autem Octauius Minucii fidelissimus, ita enim Minucius ipse loquitur, contubernalis erat, id est, Rome cum eo commorabatur. Inde postea rediit in patriam, matrimonioque ibi copulatus, plures liberos suscepit. Sed ii adhuc infantibus, et dimidiata uerba tentantibus relictis, Romam negotii et uisendi Minucii gratia iterum uenit, ubi summo cum gaudio ab illo exceptus est. Pietatem uero sanctitatemque eius satis patefaciunt mentis ardor et studium, quo in gentilium superstitiones raptus, Cecilium, atque etiam ipsum Minucium, ob adoratam ab illo, sicut uidimus, Serapidis effigiem  tam acriter castigauit. Scimus quidem Cypriani tempore quosdam in Africa extitisse episcopos, quorum unus Natalis, alter uero Ianuarius appellatur. Sed eosdem illos esse, qui in hoc Minucii libro disputant, quicumque dixerint, hi nulla prorsus uel minima ratione fulti, pro libito diuinabunt.

Porro autem Minucius huiusce libri initio significare uidetur Octauium ex hac uita migrauisse, quando hunc illius cum Cecilio dialogum scriptis tradidit. Quam grata etenim sibi esset illius memoria, quantumque intimis suis sensibus ille inhereret, ibi explicat, continuoque addit: »Nec immerito discedens uir eximius et sanctus, immensum sui  desiderium nobis reliquit.« uerumtamen quia simplici uerbo discedens utitur, nobis dictu non ita facile uidetur, utrum illud de Octauii morte, uel de illius ab ipso et Roma discessu intelligendum sit. Neque tamen ignoramus hec priori significatu a doctis quibusdam uiris explicari, haud dubie quoniam Minucius adiecit: »Immensum sui desiderium nobis reliquit.« At certe utrum de uiro sibi coniunctissimo et amicissimo, quocum una ipsi erat mens et anima, quique longo terrarum interuallo iam a se separatus erat, dicere id ille non potuerit, tuum sit, lector erudite, iudicium.

Quoquo autem modo res se habeat, non desunt quidam, qui suspicantur Octauium et Cecilium fictos personatosque esse homines, qui a Minucio  nostro in hoc libro disputantes introducuntur. Sed isti quoque nullam omnino coniecture sue proferunt uel leuissimam confirmationem. Nescii porro non sumus sepius a uariis scriptoribus, ex quibus hanc auctor noster dialogi formam dubio procul mutuatus est, suis in libris simulatos huiusmodi uiros induci. At huius fictionis aut expressis plerumque uerbis lectores ipsi suos admonent, aut id ex eorum sermone facile intelligitur. Contra uero in hoc auctoris nostri libro nichil quidquam occurrit, quo nec ueros homines disputasse, nec ea omnia, que narrantur, uera esse credamus. Ceterum quidquid ea de re dixeris, integra semper, et eiusdem ponderis erunt Minucii contra gentilium ritus, ac pro christiane religionis defensione argumenta.



CAPUT II. DE HUIUS LIBRI AETATE, STYLO, TITULO, ARGUMENTO, DIuISIONIBUS, MANUSCRIPTIS CODICIBUS, ET EDITIONIBUS, DE uARIORUM IN EUM OBSERuATIONIBUS, DE CORRUPTIS LOCIS, ET QUID MINUCIUS EX ALIIS, ET ALIIS EX IPSO DELIBAuERINT.



ARTICULUS PRIMUS. Quo tempore hic liber editus fuerit.

Quo tempore illud Cecilii et Octauii colloquium litteris Minucius mandauerit, in eamque, quam pre se fert, libri formam redegerit, res est inter doctissimos huius etatis scriptores controuersa. Quidam enim hunc librum a Minucio circa annum Christi 160  scriptum fuisse opinantur. Sed hi nulla alia ducuntur ratione, quam quia in animum sibi induxerunt Frontonem Cirtensem oratorem, quem M. Aurelii imperatoris magistrum dicunt, hoc in libro citari. Sed incertum omnino est an Fronto a Minucio laudatus Aurelii reuera fuerit preceptor. Deinde quid prohibet, quominus Fronto, antea mortuus, ab auctore nostro postmodum citari potuerit? Denique Hieronymus in Catalogo Scriptorum Ecclesiasticorum  Tertulliano, quem Seuero et Caracalla imperantibus regnasse, sicut et alii, perhibet, longe antiquiorem quam Minucio locum assignat.

Quidam e contrario opinati sunt Minucium posteriorem  esse Cypriano, qui anno Christi 258 martyrio uitam finiuit. Hieronymus enim, inquiunt, in sua aduersus Iouinianum Apologia, siue ad Pammachium Epistola, Minucium nostrum post eumdem Cyprianum nominauit. Inde autem duo confici posse putant, ac primo quidem, ab ipso Minucio, ubi de Christianorum uexatione disputat, ibi excitatam a Decio Imperatore persecutionem indicari: secundo, Minucium hoc in libro plura ex Cypriani delibasse commentationibus.

uerum tota hec argumentatio in sola nititur Hieronymi Apologia. Sed ibi ille uarios Scriptores appellando, temporum non sequitur ordinem. Euerso igitur huius opinionis fundamento, ipsa quoque ruat necesse est. Neque etiam Minucius de persecutione  Deciana, sed alia antiquiore loqui uidetur. Cyprianus etiam sua a Minucio, potius quam Minucius ab eo haud dubie excerpsit.

Quamobrem alii censent hunc Minucii nostri librum editum fuisse initio tertii Ecclesie seculi, cum post data a Seuero imperatore edicta, gentiles in Christianos seuiebant. Nam Hieronymus in Catalogo Scriptorum Ecclesiasticorum , ubi ordinem temporum accuratius obseruat, Minucium nostrum posuit proxime ante Caium, ut in omnibus illius Catalogi editionibus, uel proxime post ipsum, ut in uetustissimo codice nostro Sangermanensi, Longobardicis litteris ante mille annos descripto. At in omnibus huius libri siue editis siue ineditis codicibus Cyprianus longe post utrumque,  uidelicet post septem alios scriptores, collocatur. Nonne autem inde colligere licet Minucium et Caium fuisse cetaneos, et Cypriano uetustiores? Atqui »Caius sub Zephyrino Romane urbis episcopo« inquit idem Hieronymus, »id est, sub Antonino, Seueri filio, disputationem aduersum Proculum, Montani sectatorem ualde insignem habuit.« Prius uero Eusebius semel et iterum dixerat hunc Caium uixisse sub Zephyrini pontificatu . At hic Romane Ecclesie ab anno 201 aut 202 prefuisse perhibetur. Seueri autem filius, siue Caracalla, cuius Hieronymus mentionem facit, post Seuerum patrem suum ab anno 211 ad annum 217 imperauit. Nonne autem inde concludi potest Minucii nostri librum editum in  lucem fuisse sub Caracalle imperio, et cum ethnici in Christianos adhuc grassabantur?

Sed obiiciunt eruditi uiri Cecilium exprobrauisse Octauio nulla tunc fuisse Christianis templa, nec id utique ab Octauio negatum. Atqui Origenes, inquiunt, in suis, que Philippo regnante, hoc est, circa annum 244 composuisse fertur, in Mattheum commentariis , testatum nobis fecit incensas fuisse Christianorum ecclesias. Antea ergo publicis in locis exstructe fuerant, sed non longum ante tempus, ac dumtaxat cum Alexander Seuerus, circa annum 222, Romanis imperabat. Nam is, teste Lampridio, »Christo templum facere uoluit, eumque inter deos recipere, quod  et Adrianus cogitasse fertur, qui templa in omnibus ciuitatibus sine simulacris iusserat fieri.«  Christiani igitur oblatam sibi Alexandro construendi ecclesias occasionem procul dubio non amiserunt. Sed cur, queso, datam sibi prius ab Adriano, uti ibidem narrat Lampridius, similem occasionem amisissent? Nutat igitur hec argumentatio, nichilque ex ea certi omnino confici potest.

Urgent tamen Cecilium audacter asseruisse Christianos ex ultima fece plebis fuisse homines, summisque miseriis ac paupertate ubique oppressos. At hoc dici non potuit, nisi paulo ante imperium Alexandri Seueri, cuius palatium Christianis repletum erat, qui uitam procul dubio in summis miseriis ac  paupertate non agebant.

Sed huius argumentationis non maius profecto est pondus et robur. Iam enim audiuimus Tertullianum dicentem urbes, castella, forum, senatum, palatium oppleta fuisse Christianis, qui gentilibus nichil aliud, quam falsorum deorum templa reliquerant. Quis autem diffitebitur hos, sicut ethnicos, non omnes sortis infime, sed cuiuslibet fuisse conditionis?

Quid uero, quod ipsemet Minucius noster post christiane religionis professionem non minoris, quam antea conditionis fuit: sed insignis erat, uti supra a nobis obseruatum, causarum patronus? Quamuis autem Cecilius, et alii etiam, ut inferius explicabimus, dixerint plures ex Christianis pauperes egenosque fuisse, non negant tamen non paucos ex illis abundasse  magnis diuitiis ac facultatibus. Quamobrem Octauius Cecilio, Christianorum paupertatem, ignobilitatem, et humilitatem exprobranti, respondet: »Non de ultima statim plebe consistimus, si honores uestros et purpuras,« quando scilicet christiane sanctitati repugnabant, recusamus.

Quid ergo, inquiet aliquis, nichilne certi de huius libri etate definiri potest? Respondebimus Minucium haud obscure inficiari publicas, cum hec scriberet, a Christianis edificatas ecclesias, aut ut ipse loquitur, ulla fuisse templa publica, in que palam conuenire potuerint. At inde non inepte colligitur hunc librum prius editum fuisse, quam Romanorum imperio potiretur Alexander Seuerus, cuius palatium, sicuti diximus, plenum erat Christianis, quorum Deo  ipse templum construere decreuerat. Quo autem potissimum tempore liber ille diuulgatus sit, non aliunde certius, sicuti opinamur, colligi potest quam ex citato Hieronymi de Scriptoribus Ecclesiasticis Catalogo. Quamuis enim probaretur non omnes omnino memoratos ab eo scriptores ibi seruato ad amussim tempore recenseri; plures nichilominus a Tertulliano ad Minucium nostrum, et ab eodem Minucio ad Cyprianum enumerantur, quam ut inde concludi haud absurde non possit hunc librum a Minucio editum esse, post Tertulliani et ante Cypriani eodem de argumento lucubrationes . Atqui Tertullianus Apologeticum suum,  de quo infra disputandum, in lucem protulit circa annum 200; Cyprianus uero suum ad Demetrianum circa annum 257 scripsisse perhibetur. Medio igitur intra hos annos interuallo Minucius librum hunc publici iuris fecisse dicendus est. Deinde uero si ille reuera, sicut paulo ante dicebamus, asserat nullas tunc fuisse publicas Christianorum ecclesias, inde adhuc conficietur hunc librum in uulgus prodiisse ante annum 220, quo Alexander Seuerus ad imperium euectus est. At hec porro omnia si secum componantur, nonne probabilius dici potest hunc librum a Minucio editum esse circa annum Christi 217, quo Caracalla occisus fuit uel cum regnaret Heliogabalus, ac per uarias Romani imperii tempestates Christiani ab ethnicis impune diuexarentur. Nos tamen peritiori  non inuidemus qui meliora suggesserit.



ARTICULUS II. Cuius uerbis, quoue stylo hic liber compositus sit, quis eius titulus, quis Minucii Felicis in eo scopus, et utrum ille Christianorum causam plene perfecteque perorauerit.

Etsi Minucius Felix apertissime declaret editum a se fuisse hunc librum ex instituta, quemadmodum superius dictum est, inter Cecilium et Octauium disputatione; nemini tamen dubium esse debet, quin eum non tam illorum, quam suis uerbis composuerit. Que enim ab illis pronuntiata sunt, eo difficilius potuit memoriter retinere, quod non statim, sed elapso quodam tempore, et post Octauii a se discessum in  hanc, quam uidemus, libri formam se redegisse testificetur. Preterea idem plane est totius huius libri stylus. Quis autem facile patietur sibi persuaderi Cecilium et Octauium. ex tempore disputantes, eodem prorsus modo esse locutos? Ad hec uero idem quoque est in prefatione huic disputationi, ab ipsomet Minucio preposita, ac toto in libro modus loquendi, eademque dicendi ratio. Sed illum a Minucio confectum ii longe facilius concedent, qui Cecilium et Octauium personatos homines fuisse arbitrantur.

Omnes porro magno plane consensu, unaque uoce fatentur, Minucii in hoc Dialogo dicendi genus esse graue, argutum, elegans, politum, acre, uehemens, pressum, concisum, preclaris grauibusque sententiis  passim ubique repletum. In eo etiam elegantes quedam, concinne, et ipsa sua breuitate gratissime descriptiones occurrunt, atque ea in primis, cunctorum ore celebrata, qua puerorum sese testarum in mare iaculationibus oblectantium ludus describitur.

Nemo est etiam, qui non uideat hunc librum duas distinctum esse in partes, quarum prima Cecilii pro ethnicis, et secunda Octauii pro Christianis orationem complectitur. uerum omnia in eo continenter, et ulla absque sermonis distinctione, cum in codice manuscripto, tum in editis scripta semper fuerunt. In ultima siquidem tantum illius editione quedam textus in capita diuidendi note seu numeri in marginibus  apposita sunt. Sed he diuisiones sepius satis accurate non uidentur. In maius autem legentium commodum totus liber in uaria capita potest facile distingui.

uerus autem et genuinus huius libri titulus est Octauius, quem illi ab ipsomet Minucio impositum citati a nobis locupletissimi testes Lactantius et Hieronymus apertissime pronuntiant. Eum autem Minucius ita inscribendo, Platonem. Ciceronemque, et alios imitatus est, qui eiuscemodi libris, in dialogi formam compositis, illius nomen prefixerunt, qui precipuas in eis agit partes. Talis autem in hoc libro Octauius representatur, qui de suo aduersario, nimirum Cecilio, triumphauit, eoque tandem illum adegit, ut quam impugnabat christianam religionem,  ueram esse agnosceret, illamque confestim amplexaretur.

Non alius porro Minucii toto hoc in libro scopus, finisque fuit, quam ut falsitatem ethnice religionis, et christiane ueritatem demonstraret. Sed quia hec demonstratio uariis argumentis, diuersisque modis fieri potest, Minucius in se dumtaxat probandum suscepit falsos commentitiosque esse gentilium deos, impios omnino et absurdos illorum cultus, unum tantummodo esse Deum, ubique presentem, et omnibus ac singulis prouidentem; sanctos, illibatosque Christianorum mores et conuentus, ethnicos eorum criminum reos esse, quorum falso accusabant Christianos, quosque contra ius omne et fas propter suum solum nomen quolibet dirissimo suppliciorum genere  excarnificabant et trucidabant. Que quidem ab eo uel argumentis, ut aiunt, ad hominem, hoc est, ethnicorum ipsorummet scriptorum testimonio, uel aliis ab ipsa naturali ratione et equitate petitis, inuictissime probantur.

At si res ita se habeat, qua, inquiet aliquis, ratione Lactantius Minucium nostrum ex his christiane religionis defensoribus unum esse dicit, qui »defensioni eius non suffecerunt?« . Cur etiam haud dubitanter asseuerat hoc illius opere declarari »quam idoneus ueritatis assertor fuisset, si se totum ad id studium contulisset?« Nonne his uerbis satis aperte significat hoc argumentum a Minucio, aut leuissime, aut animi dumtaxat relaxandi recreandique gratia pertractatum?  Minime quidem. Ea quippe disputatio tam serio, tantoque studio ab ipso instituta est, ut illa sola Cecilius se uictum, atque ad gentilium errores eiurandos, amplexandamque christianam religionem coactum fuisse palam professus sit. Nihil itaque aliud sibi Lactantius uoluisse uidetur, nisi christiane religionis defensionem hoc Minucii in libro totam, integram, atque omni, qua poterat, parte perfectam et absolutam non exhiberi. Christiane enimuero religionis ueritas uariis, uti iam monuimus et omnes ultro fatentur argumentis, que sola separataque sufficiunt, demonstrari potest. Minucio itaque nullus uitio umquam iure merito uerterit, quod ad funditus euertendos gentilium errores, ad propulsandas illorum  in Christianos falsissimas criminationes, ac stabiliendam christiane religionis ueritatem, ex pluribus argumentis ea selegerit, quibus hec satis superque demonstrantur. Ita sane aliqui haud plane ignobiles christiane religionis defensores, illius ueritatem demonstrarunt ex adimpletis diuinorum prophetarum oraculis, alii ex Christi discipulorumque eius miraculis, alii uero aliis argumentis, que hic dinumerare nichil necesse est, quis tamen illos suo defensoris munere non rite perfunctos dicere umquam ausus est?



ARTICULUS III. De huius libri manuscriptis codicibus uariisque editionibus.

 Unus nobis iam a longo tempore tantum superest huius libri manuscriptus codex, octingentis abhinc annis eleganti sane charactere, sed ab imperito librario descriptus. Arnobii autem nomine post septem illius aduersus gentes libros hoc titulo exhibetur: Arnobii liber uII explicit: Incipit liber uIII feliciter. Summus autem Pontifex hunc codicem, Rome in bibliotheca uaticana repertum, Francisco primo Galliarum regi cum uno prime illius editionis exemplari dono dedit: iamque in regia bibliotheca Parisiis olim numero 1344, nunc 3975, notatus asseruatur.

Falso huius codicis titulo deceptus Faustus Sabeus Brixianus, anno 1542 cum Arnobii nomine, et tamquam octauum illius librum typis edi curauit. Elapso  inde triennio, hoc est, anno 1545, Sigismundus Gelenius nouam huius libri, eodem titulo et nomine, Basilee typis Frobenii editionem iuris fecit publici.

Eodem postea errore ducti sunt, ii a quibus hic liber eodem modo iterum in Germania excusus, et diuulgatus est.

Sic igitur hic liber, Arnobio prepostere ascriptus, tamdiu nemine animaduertente, uariis in mundi partibus, Italia, Gallia, Germania uolutabatur. Omnes quoque alios etiam doctiores homines hic error adeo inuaserat, ut Erasmus ipse, in legendis sanctorum Ecclesie Patrum libris exercitatus, uerum Minucii Octauium non amplius exstare asseruerit. Sed si attentiori ille animo et hunc auctoris nostri,  atque alios Arnobii libros legisset, non minus ipsi, quam olim Nepotiano, ut Hieronymus testatur , facile promtumque fuisset, diuersam plane utriusque discernere dicendi rationem. Et uero. quid Erasmo ceterisque omnibus facilius, quam hunc librum uoluendo, confestim deprehendere Arnobii libros non in dialogi formam, sicut hic Minucii Octauius, styloque longe diuerso esse compositos.

At optime quidem id intellexit Franciscus Balduinus, atque hac ipsa de causa, Lactantii, Hieronymique, quos supra citauimus, auctoritate fretus, Octauium hunc genuino suo parenti Minucio Felici restituit. Quamobrem anno 1560 illum, ipso Minucii  nomine inscriptum, curauit Heidelberge typis Ludouici Lucii excudi.

Tredecim tamen postea annis, nimirum anno 1583, noua huius libri cum septem Arnobianis editio a Fuluio Ursino Rome adornata est, in qua ille ab his ita seiunctus fuit, tamquam Ursinus id fecisset omnium primus, nec ullus de hoc Minucii libro ab Arnobianis seiungendo hactenus cogitasset. Sed Balduini editionem si uiderat, bonam illius fidem; si non nouerat, diligentiam haud plane immerito desiderabis.

Deinceps uero a ceteris omnibus hic liber Minucii nomine editus est. Nam posthec studio et cura Iohannis a Wower Basilee ex Frobenii typographia anno 1603 prodiit. Nos autem ille admonet se Minuciani  textus errata correxisse ex illa Fuluii Ursini editione, atque ex alio quodam libro, cuius margini uariantes lectiones ex manuscripto regio, atque aliis ex libris Petrus Daniel collegerat.

Hamburgi uero semel et iterum annis 1610 et 1612 idem ille Minucii nostri liber ab Gebharto Elmenhorstio cum septem Arnobii libris publicatus fuit.

Simili quoque modo alia illius editio Parisiis anno 1613 a Desiderio Heraldo, sed ullis absque in Octauium obseruationibus, uti mox dicetur, adornata, in publicam lucem emissa est.

Aliam huius libri editionem, ab Oxoniensium typographorum officina profectam, sed ab aliis parum discrepantem nobis indicat Ouzelius.

 Postea uero Nicolaus Rigaltius illum ad codicis Regii fidem denuo castigatum, uariisque in locis, ut ipse ait, correctum et emendatum Lutetie Parisiorum apud uiduam Mathurini Dupuis protulit in uulgus. Et certe in hoc regio codice manuscripto deprehendimus Rigaltii notas, quibus Minucii uerba separauit correxitque, ac uarias interpunctiones, quibus commata et phrases credidit esse distinguenda. Ex hac autem editione idem liber Amstelodami anno 1645, et inter Cypriani Opera anno 1666 postmodum excusus est. uerum editio a Rigaltio adornata plurium uituperationem effugere non potuit.

Quamuis enim Iacobus Ouzelius non minimis illam extollat laudibus; aliam tamen, uti putabat,  meliorem ipse adhuc adolescens anno 1652 Lugduni Batauorum apud Iohannem le Maire promulgauit. Nam in illius prefatione monitum lectorem facit se auctoris uerba, ab aliis ex regio codice recte emendata, retinuisse, alias uulgatam pretulisse lectionem. Coniecturas uero suas, easque, ut ipse ait, certissimas semel tantum aut bis Minuciano inseruit textui, ceteras suis commisit animaduersionibus. Denique plurima in praua uerborum interpunctione a distinctione se immutasse testificatur.

Ea autem Ouzelii editio recusa est in officina Hackiana Lugduni Batauorum anno 1672; sed quo auctore, cuiusue studio et labore, penitus tacetur.  Breui etenim tantum monito declarant typographi, se dubios anxiosque hesisse, cuius potissimum scriptoris opera nouis typis cuderint, doctorum tandem uirorum consilio hunc edidisse Minucii Felicis Octauium, omnibus, uti aiunt, numeris suis absolutum, ac quibuslibet uariorum, que hactenus prodierant, notis et animaduersionibus illustratum.

At Gronouio, sicuti paulo post dicetur, longe aliter uisum est. Nullam enimuero esse putat, hac ipsa propter easdem Ouzelii notas peiorem minusque probandam. Porro autem tametsi illa elegantioribus, quam cetere omnes, typis excusa uideatur, plura nichilominus ac potissimum in obseruationibus et notis, ubi auctorum libri citantur,  typographorum errata deprehendimus. Quod quidem idcirco monendum esse duximus, ne quis in posterum, iis non satis diligenter examinatis, in errorem inducatur.

Aliam preterea huiusce Minuciani libri editionem Christophorus Cellarius in christiane iuuentutis gratiam curauit, Halle anno 1699, perfici. Hec enim illius, utinam et omnium, fuit sententia, optimos latinitatis auctores, Ciceronem, aliosque, qui nichil nisi pudicum et honestum exhibent, ab adolescentibus christianis legendos sane, sed iis coniungendos christiane Ecclesie antiquissimos et purioris latinitatis scriptores. Persuasum siquidem ille nec immerito habuit, hac lectione adolescentes posse latini sermonis nitore et elegantia, ac fidei nostre  documentis, morum sanctitate, ac historia ecclesiastica simul imbui et informari.

Denique hic liber anno 1709 Lugduni Batauorum »ex recensione Iacobi Gronouii« typis mandatus est. Quibus autem rationibus ad eum rursus publicandum adductus fuerit, sic ille ab ipso prefationis sue exordio explicat: »Repetenda erat in hac urbe editio M. Minucii Felicis, cum uario sermone ad librariorum notitiam uenit mea frequens huius libelli commendatio, et olim ac semper lectio, ut fieri nequiret, quin iretur ad me.« Multis itaque nominibus ei procul dubio obstricta est litteratorum respublica, quod suam hisce librariis, seu potius typographis, non negauerit operum. Sine ea enimuero actum erat de noua Octauii editione,  aut minus doctis manibus inquinata potius, quam repurgata prodiisset.

Omnes uero uituperat superiores huius libri editiones, nullamque esse asserit, in qua plura non desiderentur. At illas in primis infamare conatur, que annis 1645, 1652, et 1672, a Rigaltio et Ouzelio concinnate sunt. Nihil tamen aliud reprehendit, nisi quod uulgate in iis annotationes »sint nimis, inquit, copiose et loquaces, aut nimis pauce.« Longioribus quippe non solum obscuratur et euanescit tota Minuciani sermonis uenustas, sed eius etiam textus, in illis mersus, magno sine tedio uix a quoquam perlegi potest. Plura insuper loca superesse putat que tametsi correctione indigeant,  ab earum tamen animaduersionum scriptoribus intacta omnino, ac pretermissa fuerunt.

At certe non alio Gronouius animo harum aliarumque editionum uitia exaggerare uidetur, nisi ut unicuique persuadeat suam ceteris aliis esse prestantiorem, omnibusque numeris absolutam. uerumtamen que in Minucii nostri textu mendis adhuc pluribus fedata, aut obscuriora esse censet, hec nullius manuscripti codicis auctoritate, sed suis tantummodo, uel aliorum coniecturis enucleare, uel quod rarius est, emendare connititur. Quanti porro he coniecture sint momenti, infra suo loco ostendemus. palamque mox faciemus illum suis in notis in eadem incidisse uitia, que in aliis tanta confidentia redarguere ausus est.

 Obseruandum adhuc est quasdam ex hactenus recensitis huiusce Minuciani libri editionibus non semel, sed secundo, tertio, atque etiam amplius typis excusas fuisse. Sed quia nichil eis noui accessit, illas hic annumerare et recensere parum utile, aut potius plane superuacuum nobis uidetur.



ARTICULUS Iu. De uariorum in hunc librum notis et animaduersionibus.

Ex iis omnibus, quorum opera hunc librum typis editum diximus, pauci sunt, qui multas in eum notas et obseruationes non publicauerint. Que itaque, qualesue ac cuius generis sint, iam a nobis  explicandum est. Primo quidem Ioannes Meursius nonnullas in hunc Octauium protulit, quas in quodam opusculo, Hypocriticus Minucianus, siue Criticus subseciuus, inscripto, excusas habemus. In iis autem nonnulla auctoris nostri, que corrupta ipsi uidebantur, loca coniecturis suis corrigere, sed sepe sepius minus feliciter et apposite conatus est. Alia uero quedam pauca aliorum scriptorum uerbis explicat et interpretatur.

Franciscus autem Balduinus in suis in hunc librum Prolegomenis, postquam illum Minucio Felici uindicauit, quedam de eius etate, familia, patria, professione, causidicis, Romanoque foro prefatur. Tum deinde disserit de huius libri stylo, argumento, uaria Cecilii Octauiique disputandi ratione, ac plura  huius disputationis capita breuiter exponit. Ea autem ex aliis quibusdam scriptoribus, ac potissimum ex christiane religionis defensoribus, Iustino martyre, Athenagora, Theophilo Antiocheno, Clemente Alexandrino, Arnobio, Lactantio, Ambrosio, Augustino confirmat; sed nullibi fere indicat quibus in libris, uel qua librorum in parte hec que citauit loca reperiantur. Denique ad prefationis calcem Christianos ad uenerande cohortatur antiquitatis ecclesiastice studium.

Wowerus uero in suis notis breuitati satis consuluit. His autem uel textus menda corrigere nititur, uel Minucii Felicis uerba ac dicta quibusdam aliorum scriptorum testimoniis explicare aut  confirmare. uerum maiorem in iis citandis iure certe merito diligentiam ab ipso requiras. Nam alicubi appellat tantum scriptoris nomen, sed illius librum, uel libri locum, ubi citata ab illo uerba occurrant, indicare non curat. Quod quidem ab eo in primis factitatum animaduertimus, ubi ad Tertulliani libros atque in primis illius Apologeticum nos mittit. Aliquando etiam uagatur extra propositum. Exemplo sit ille locus, ubi Octauius a Cecilio »pistorum precipuus,« non sine conuicio appellatur. Ibi enim Wowerus multa, que ad auctoris propositum nichil penitus faciunt, perperam congessit.

Elmenhorstii autem note Wowerianis prolixiores sunt, atque in iis multo accuratius quam Wowerus  annotat auctorum a se citatorum loca. Frustra tamen quidquam in tam longis obseruationibus queres, quod ad Minuciani textus integritatem aut emendationem pertineat; nam in illis eo tantum collineat, ut plura que ab auctore dicta sunt, aliorum testimoniis asserantur, et stabiliantur. Demum nos aliquando ad suas mittit in Arnobii, aut Woweri in hunc Minucii nostri librum animaduersiones. Omnes porro illas Elmenhorstii notas Gronouius solito more suo contemnit, uerumque illud esse asseuerat, quod de iis a Scaligero antea fuerat pronuntiatum .

Que uero ab Heraldo profecte sunt, in plerisque illis de emendato, manuscripti regii auctoritate, auctoris nostri textu, uel de eo coniecturis suis  corrigendo disputat. In aliis uero nos ille uel ad suas remittit notas in Arnobii libros, uel Tertulliani Apologeticum, cuius tamen uix ulla ullibi citat capita. In ceteris tandem notis sententias Minucii ex aliis scriptoribus confirmare conatur. Sed ille primam huius libri partem, nimirum Cecilii sermonem, et illius in Christianos calumnias magis spectant. Paucissime autem eiusmodi sunt in Octauii responsionem, et in reiectos atque exagitatos ab illo impios ethnicorum ritus.

Quibusdam autem obseruationes Rigaltii in hunc librum erudite nec parum curiose uidentur. Ut enim alios omittamus, Ouzelius in sua ad eum librum prefatione fatetur multa in eis preclara inueniri, et plus ceteris omnibus ab illo restitutam Octauio sanitatem.  Rigaltium tamen propterea arguit, quod coniecturis suis nimium indulgeat, easque Minucii uerbis intermiscendo, illum ea loquentem faciat, que in mentem ipsi non uenerant. Gronouio autem si credas, hec Minucii Felicis disputatio merebatur, »ut procederet reuerentius, et acrius expolita ac meliore in lumine posita,« quam in illa Rigaltii editione.

At certe quisquis huius obseruationes legerit, is manifesto comperiet, in illis emendati textus rationem aliquando afferri, aliqua obscuriora uerba explanari, ac plura Minucii loca aliorum auctorum firmari auctoritate. Non minus tamen clare perspiciet horum sepe nec libros, nec librorum capita, sed solum nomen citari. Multa quoque deprehendet ab  illo omnino pretermissa, que non minus, quam cetera, explanatione aliqua egere uideantur. Postremo quilibet ex postea dicendis agnoscere poterit, quam leuibus sepe coniecturis textum Minucii emendare uoluerit.

Quamuis longissime profecto sint Ouzelii in hunc librum animaduersiones, eas tamen a se »iuuenilibus annis,« ac »currente prelo« compositas fatetur. Ad hec uero declarat in iis se ab aliorum tametsi doctissimorum uirorum sententia nonnumquam, sed citra contumeliam, discessisse. uerum eas prolixiores esse nemo sane negauerit. Sepe enim a proposito auctoris textu prorsus digreditur, et plura, que ad illum nichil penitus faciunt, ad nauseam usque congerit. uisne quedam harumce digressionum tibi proferri  exempla? uide, queso, quantum a proposito aliena sint, que ad Minucii de lapidibus effigiatis et unctis sermonem explicandum retulit, de idolis in Meccano Turcarum templo constitutis? Quid uero ad Minucii propositum conducit longior Ouzelii disquisitio de opera a Romanis in delubris dedicandis, uel ab aliis quibusdam in obseruandis auguriis data, ac de primo auguriorum inuentore, et de delubri etymologia? Ut quid etiam ille, oblata sibi de deorum tantum natalibus dicendi occasione, ad explanandos hominum tam principum, quam priuatorum, atque etiam urbium natales dies, uariosque eorum celebrandorum ritus, perquam longissime excurrit? Nec minores sunt illius digressiones de Mercurii nomine et officiis, ubi a Minucio simpliciter dicitur pedibus  alatis depictus: de sternutatione, ubi Socratis demonium commemoratur; atque ut alia bene multa pretermittamus, de cane aliisque animalibus que Aegyptii colebant, quorum Minucius nullam fecerat mentionem. Sed hec fortasse quibusdam uidebuntur facilius condonanda adolescenti, qui cum uanam eruditionem suam ostentare uellet, obseruationes suas, »prelo,« ut ipse ait, »currente« editas, non potuit facere breuiores. Sed nullam tamen Gronouius ei ueniam dare potuit. Nam illum appellat uirum ferum et ferreum, ac commentatorem impium, qui falso uenditat animaduersiones sibi fuisse »prelo currente« natas. Scelestum enimuero, inquit ille, sunt receptaculum, quo sua condidit furta, que diris potius debebantur, nisi aliqua ex sui ipsiusmet Gronouii  patre, Boxhornio, uossio et Elia Scheuio accepisset. Sed quis non fatebitur grauiorem, et uiri magis feri ac ferrei, quam equi iudicis hanc esse censuram.

Cellarius uero tria in suis notis se prestitisse significat. Primo redditam textus a se emendati rationem. Secundo historias et fabulas, si que obscuriores sunt, illustrari, ac tandem latina Minucii uerba, si quando minus usitata aut difficiliora occurrant, clarius enucleari. At in his animaduersionibus, aut plura ab aliis dicta repetit, aut multa tacita relinquit, que nichil ceteris minus expositione indigebant.

Preterea Iacobus Gronouius hanc omnium, de quibus hactenus egimus, notarum animaduersionumque collectionem nichil aliud esse asserit, nisi indigestam  molem, colluuiem infinitam, atque insanas a Minucii textu digressiones. At certe quamuis fateatur absurda illa et inutili animaduersionum luxurie eumdem Minucii textum omnino prepostere obrui ac submergi, plura tamen in eis omissa fuisse deplorat, quibus Salmasius, Brummerus, Ernestius, ac potissimum Iohannes Priceus alienis in locis, obscura quedam auctoris nostri loca emendare aut enucleare tentauerunt.

Quamobrem is ipse Gronouius, in sua huius libri omnium ultima editione, superioribus illis obseruationibus, si quasdam Ouzelii exceperis, has Salmasii aliorumque, et suas adiecit. uerum in easdem, quas in aliis tanta confidentia condemnat, aberrationes imprudenter omnino dilabitur. Longioribus etenim ipsius  aliorumque, quas transcripsit, annotationibus, textus Minucii longe magis quam in superioribus editionibus plane mergitur. Plures siquidem uidere est paginas, in quibus nullum exstat Minucii uerbum; in aliis uero una tantum, aut due uel tres, in ceteris paucissime ipsius textus linee. Quis igitur diffitebitur ipsum Ouzelium, cuius notas Gronouius tanto despicatui ducendas arbitratur, longe fuisse prudentiorem, qui sua in editione totum integrumque Minucii textum representat, omnesque suas animaduersiones ad illius calcem reiecit?

Quanti autem momenti, et quanto ceteris prestantiores sint eiusdem Gronouii note, si scire aueas, id tibi quibusdam exemplis patefaciendum est. Primum itaque annotat his Minucii uerbis: »In preterita  redire,« efficacissimam exhiberi uere iucunditatis, preteritis gaudiis percepte, descriptionem. Quod quidem ille Tullii et uespasiani exemplis, nichil magis, quam alia innumera, ad propositum facientibus, probare conatur. Tunc continuo sic prosequitur: »Certe quod hic oculi, in aliis potest efficere cogitatio; immo ne uiuam, si non hec felicitas me per annos meos comitetur; ut et domestica me felicitas consoletur, et Cantabrigie uiuam cum Io. Pearsonio, Lutetie cum Henr. ualesio, Florentie cum Ant. Magliabequio, uiris ab omni doctrine laude beatissimis in eternum.« Pape, quam preclara, quam erudita, quam necessaria erat hec obseruatio! Quis umquam, ea pretermissa, Minucium clare omnino et perspicue loquentem audire potuisset?

 Ubi uero Cecilius dixit »nebulas semper adolescere,« ibi plura de grecis nominibus et ideo congerit, non ut auctoris sui textum explicet, sed ut Priceum, et Gallicum huius libri interpretem redarguat.

Sed longius adhuc postea euagatur, ubi Cecilius Christianis obiecit nullum ex inferis uel Protesilai sorte remeasse, »horarum saltem permisso commeatu.« Primum enim nos ille admonet nichil hac latina enuntiatione esse aut uenustius, aut quod ipsi magis placuerit. Deinde uero fuse lateque probat, hoc solo et eleganti genitiuo »horarum« significari exiguam temporis partem, que non ultra unum diem processerit. Quis umquam, amabo te, nisi monente  Gronouio, id animo percepisset? Denique Ianum Brouxhusium, qui ante uocem »horarum« scribi uoluit »paucarum,« acriter castigat, additque se ab illo omni mendaciorum calumniarumque genere uexatum. Siccine ergo ei potius, quam aliis, fas fuit notis longioribus non solum digredi ab auctoris sui proposito, sed priuatas quoque iniurias ulcisci?

Sed agedum, quis in huius libri editionibus animaduersionem aliquam protulit ea longiorem, que ab illo scripta est in hec pauca Minucii de Diane simulacro uerba: »Mammis multis, et uerubus exstructa? Sex enim illius libri et amplius hec nota paginas implet, et integra ibi Holstenii Epistola, haud semel edita, transcribitur. Nonne poterat eam, si necesse esset, aut in libri calcem amandare, aut ex  illa quemadmodum ex Woweri, Elmenhorstii, aliorumque obseruationibus, quedam delibare, que ad auctoris nostri explicationem magis conducebant.

uerum et nos ipsi longiores utique essemus, si alias Gronouii his similes notas singillatim recensere uellemus, atque illas in primis, quibus recentioris cuiusdam scriptoris testimonia gallico idiomate scripta interserit, atque Ouzelii furta et compilationes passim ubique indicat. Quasi uero, his pretermissis, textus Minucii intelligi non potuerit?

Neque tamen ii sumus, qui aliorum omnium, sicuti Gronouius, notas et animaduersiones adspernemur, aut prorsus explodendas esse censeamus. Fatendum enim est uariam in eis cum ipsiusmet Gronouii, tum aliorum eruditionem identidem deprehendi, iisque  explicari nonnullos Minucii obscuriores loquendi modos, ac uerba quedam a librario fede corrupta. Sed alia adhuc supersunt, que medicam manum postulant, et que explicatione egere nemo sane negauerit. Noua ergo huius libri editio ceteris magis accurata et perfecta, ab aliquo erudito sinceroque ueritatis amatore, nec partibus suis nimium studenti, adornari procul dubio potest.



ARTICULUS u. De corruptis aut corruptionis suspectis quibusdam huius libri locis.

Cum unus tantum nobis supersit huius libri manuscriptus codex regius, non mirum sane, si in auctoris  textu uaria occurrant imperiti et latine nescientis librarii errata, que tot scholiorum notarumque editores uel intacta preteriere, uel coniecturis aut parum certis aut falsis emendare conati sunt. De his itaque locis corruptis aut corruptionis suspectis, preter ea, que inferius, ubi occasio opportunior se dederit, dicentur, hic aliquid promendum, et medica, si fieri possit, manus eis adhibenda.

Primum igitur suspicabatur Meursius, in hoc Octauii loco, ubi Minucius dixit: »Cum diluculo ad mare inambulando, etc.« Cecilii aliorum comitis nomen omissum. Sed perperam. Nam mox eum Minucius nomine suo appellat; et paulo post Octauius illum uocat »hominem domi forisque« Minucii »lateri  inherentem.« At inde satis liquet priori loco facile Cecilii nomen ab omnibus posse suppleri.

Obseruauit Rigaltius Minucium, de fluctibus maris disserentem, dixisse: »Crispis torosisque ibidem erroribus delectati.« uerum in manuscripto codice regio prima prioris nominis crispis littera C, correcta fuit, et alia que hanc precedebat, deleta uidetur, quemadmodum et illa que in uoce torosis media erat. Quamobrem quidam ibi legendum putarunt tortuosis; alii bene a librario correctum torosis. Que quidem lectio probatur Rigaltio. Nam uenarum, inquit, toros medici dixere, et iubarum toros pete. Sed magis ad Minucii propositum citare poterat hunc uirgilii uersum:

Riparumque toros, et prata recentia riuis
 Incolimus. 
Postea uero in codice regio legimus: »Facilius in contubernalibus disputare, quam conserere sapientium modo in istis, etc.« Que quidem deprauata pluribus apparent. Quamobrem aliqui opinati sunt legendum »quam conserere sapienti manum:« alii uero »quam conserere sapientium modo,« id est, sicut sapientes inter se colloqui et disputare solent. At quia hoc uerbum »conserere,« solum, ac sine addito aliquo nomine, puta manum, pugnam, bellum, aut quid simile, uix umquam a bonis scriptoribus adhibetur, nichil procul dubio certi, sine alterius manuscripti codicis auxilio definiri potest.

Paulo post Cecilius a Minucio petit, ut in sua cum  Octauio disputatione libram teneat equissimi iudicis. »Ac mihi quasi ignarus,« ita eum alloquitur: »partis utriusque considas.« uerum Ouzelius contra codicis regii fidem ibi, sicut in Oxoniensi editione, corrigendum censet: »Mihi . . . . confidas;« quandoquidem grammaticis dictu inusitatum est: »Iudex mihi confidas.« At nonne apud uirgilium sepe legitur aruis, mensis, transtris considere? Cur ergo fas Minucio non fuit scribere: »Iudex mihi considas;« cum a Cicerone etiam aliisque politissimis scriptoribus dictum fuerit, »Mihi assidet, Ioui assidet.«

Quod insuper in manuscripto codice scriptum est: »Que supra nos, celo suspensa, sublata sunt,« erroris suspectum quibusdam uidetur. Pro sublata igitur restituendum putant sublimata; quod quidem ut confirmet  Rigaltius, citat hec libri cuiusdam, prepostere Ambrosio adscripti, uerba, »Qualiter esset hoc celum omne, quod cernimus, ardua sublimitate suspensum .« Sed potiori iure pro manuscripti regii lectione possumus uerum laudare Ciceronem, qui contra Rullum pro lege Agraria dixit: »Romam in montibus positam et conuallibus cenaculis sublatam atque suspensam .«

In nonnullis editionibus hec uerba legere est: »Licet terram fundauerint pondera.« In aliis uero: »Licet terram fundauerit pondus.« Sed meris coniecturis immutari non debuit hec codicis manuscripti lectio: »Licet terram fundauerit pondere.« Nam ibi  subaudiri debent hec duo uerba, »sua materia,« atque ex his suppleri, que illa sic antecedunt: »Coleum licet suspenderit sua materia, licet terram fundauerit pondere:« id est, celum materia sua suspenderit, et terram sua quoque materia, que crassa et ponderosa est, pondere fundauerit.

Corruptissimus uero est hic locus, in manuscripto regio codice ita descriptus: »At etiam ani quant nr, que portenta confingunt?« Quid enim hec uerba significent, dictu difficillimum. Rigaltius autem ea sic reddidit: »At etiam Christiani qua in tam nostra, que portenta confingunt?« eaque ab ipso sic explicantur: »Christiani qua sunt in urbes Italie, in populi Romani prouincias, in tam nostra diffusi, que portenta confingunt?« uerum hanc lectionem et coniecturam  nemo secutus est. Quamobrem alii omnes emendari uoluerunt: »Quenam monstra, que portenta confingunt?« Et hec quidem superioribus et subsequentibus magis conueniunt uerbis. Sed quid definire audeas, ubi unicus est manuscriptus codex, isque plane corruptus, nisi alium meliorem inueneris?

Ubi uero Minucius ex creaturis Deum creatorem existere ostendit, ibi dixit: »Hyberna oliuitas necessaria.« Sed quorsum hec ad Minucii institutum, inquit Rigaltius? Plerisque enim in regionibus oliue non proueniunt. Melius, pergit ille, scribi debuit »hyberna uligo,« qua humus hyeme, uelut oliuo perfusa, quiescit. At satis ille non animaduertit quod apud Columellam legimus: »Media est oliuitas plerumque initium mensis Decembris; nam et ante hoc  tempus acerbum oleum conficitur .« Quamuis autem id aliquibus tantum in regionibus contingat, hec nichilominus Columelle uerba ad auctoris nostri probandam lectionem plane sufficiebant. Si enim oliuitas est mense Decembri, nonne hyberna dici potuit? Ad hec uero Cicero ex uitibus et oliuetis, que non in omnibus terre partibus crescunt, eodem plane, quo Minucius modo argumentatur .« At Gronouius ariolatur ab eodem Minucio scriptum fuisse hyberni, id est hyemis oliuitas; sed futili prorsus uanaque, ac contra manuscripti codicis fidem coniectura.

Post hec in editis legimus hec Octauii uerba: »Aues sine patrimonio uiuunt, et in diem pecua pascuntur.«  At in codice regio scriptum est »pascua pascuntur.« Que certe auctoris lectio non debuit tanta facilitate immutari. Pascua enim sunt loca, in quibus pecudes pascuntur. Cur ergo ab Octauio dici non potuit, »pascua pascuntur,« quemadmodum a uirgilio:

Pascuntur uero syluas et summa Lycei. 

Tam obscurus adhuc quam deprauatus est hic locus, quem manuscriptus codex sic exhibet: »In hoc adeo quidam imperiis ac dominationibus eriguntur, ut ingenium eorum perdite mentis licentie potestatis libere nundinentur.« Hec autem cum ullum uix sensum habere uiderentur, sic in editis emendata sunt: »In hoc adeo quidam imperiis ac dominationibus  eriguntur, ut ingenium eorum perdite mentes licentie potestatis libere nundinentur.« Rigaltius autem, »perdite mentes,« idem significare censet, atque calumniatores, adulatores, et huiusmodi alias generis humani pestes. Nec plura quidem ille ibi obseruat. Minucii porro uerba, sic correcta, hunc efficiunt sensum: Adulatores, uel calumniatores ingenium principum et regum, licentia potestatis, quam in eos habent, libere nundinantur. Alii uero legendum mallent: »Ut ingenium eorum perdite mentis licentiam potestatis libere nundinetur:« id est, ideo euehuntur, ut ingenium perdite eorum mentis nundinetur potestatis libere licentiam. Gronouius tandem, retentis uocibus »licentia, et libere potestatis,« totum hunc locum sic explicat: Dominationes et imperia  nundinantur eorum ingenium perdite mentis, licentia libere potestatis. Sed quis asseuerare audeat tanta perspicuitate et elegantia ubique loquentem Minucium, in tantam prolapsum esse sermonis obscuritatem? Satius igitur est ad hunc locum sanandum melioris note codicis opem expectare, quam uanis leuibusque indulgere coniecturis.

Tum deinde continenter Octauius: »Absque notitia Dei, inquit, que potest esse solida felicitas, cum mors sit somnio similis? Antequam teneatur, elabitur.« Suspicantur quidam ibi uocem, mors, esse superuacaneam. Alii pro ea nomen res substitui uolunt. At prudenter nichil in textu mutatum. Satis enim planus ac perspicuus est hic auctoris nostri sensus: Absque Dei notitia non potest esse solida felicitas,  sed fluxa tantum et uana; quandoquidem hec felicitas mors est, quam somnio, siue somno similem apud Xenophontem Cyrus dicebat: .

Suspectus tandem quibusdam fortassis erit unus ex his duobus locis, quorum prior libri initio sic habetur: »Itaque cum diluculo inambulando littore pergeremus, etc.« Quibus uerbis Minucius significat, se summo mane cum duobus sociis suis ad mare inambulando perrexisse, ac post non longam deambulationem, omnes ad disputandum in eodem consedisse loco. Alter uero locus, qui huic repugnare uidetur, in libri fine sic habetur: »Etiam nunc tamen aliqua consubsidunt . . . . . de quibus crastino; quod iam sol  occasui decliuis est.« Numquid enim, inquiet aliquis, Cecilii Octauiique ambulatio, ac disputatio, que hoc paruo Minucii libro continetur, per totam durauerunt diem? Numquid preter hanc disputationem, et haud longam deambulationem, nichil aliud Minucius cum sociis egit, omnesque pariter totam diem aut ambulantes, aut disputantes, atque impransi et ieiuni transegere? Delenda itaque, forsitan, ultima loci huius posterioris uerba, uel in priore, uox diluculo.

Sed hoc dicendi genus ad iuris, ut aiunt, apices non prorsus accipiendum est. Minucius siquidem non omnia scripto tradidit, que eo die ab ipso sociisque suis acta sunt. Et uero, cum ille hanc disputationem alio, quam habita est, tempore se conscripsisse testetur;  ea tantum que ad illam faciebant, ceteris pretermissis, putauit esse narranda. Denique Tertullianus simili Christianum inter et proselytum Iudeum disputatione totum diem ad uesperam usque insumptum fuisse his primis libri sui aduersus Iudeos uerbis aperte declarat: »Proxime accidit, disputatio habita est Christiano et proselyto Iudeo. Alternis uicibus contentioso fune uterque diem in uesperam traxerunt .« Nemo tamen inde aut contra huius textus sinceritatem, aut contra disputationis ueritatem argumentari umquam ausus est. Si que porro alia sint deprauata Minucii uerba, aut corruptionis suspecta, de iis ubi occasio se offeret, infra disputabimus.



ARTICULUS uI. Quid Minucius ex aliis scriptoribus Cicerone, Seneca, Tertulliano, ac uicissim ex hoc eiusdem Minucii libro Cyprianus aliique delibauerint.


Quemadmodum plura in hoc Minucii libro ex aliis scriptoribus, puta Cicerone, Seneca, et Tertulliano delibata; ita etiam multa ex illo a Cypriano totidem uerbis, in suum presertim de Idolorum uanitate librum, translata animaduertimus. Nonnulla uero ex illis nunc seligemus; cetera ne eadem repetantur suis locis, ubi que Minucius docet, excutienda erunt, commodius reseruaturi.

Primum itaque Minucius unum Deum reuera existere hoc probat argumento: »Quid potest esse tam apertum, tam confessum, tamque perspicuum, cum  oculos in celum suspexeris, et que sunt infra circaque lustraueris, quam esse aliquod numen prestantissime mentis, quo omnis natura inspiretur, moueatur, alatur, gubernetur?« Cicero autem idem argumentum eodem plane modo, sed breuius, sic urget: »Quid potest esse tam apertum tamque perspicuum, cum celum suspeximus, celestiaque contemplati sumus, quam esse aliquod numen prestantissime mentis, quo hec reguntur ?« uidesne pleraque eadem Ciceronis uerba, que ab Minucio amplificata sunt?

Tum deinde Minucius: »Relinquenda uero astrologis prolixior de sideribus oratio . . . . . que singula non modo ut crearentur, fierent, disponerentur, summi  artificis et perfecte rationis eguerunt; uerum etiam sentiri, perspici, intelligi sine summa solertia et ratione non possunt.« Tullius uero: »Hec omnis descriptio siderum . . . . alia que natura, mentis expers, hec efficere potuit, que non modo ut fierent, ratione eguerunt, sed intelligi qualia sint, sine summa ratione non possunt ?«

Rursum Minucius: »Quidue animantium loquar aduersus sese tutelam multiformem? alias armatas cornibus, alias dentibus septas, et fundatas ungulis, et spicatas aculeis, aut pedum celeritate liberas, aut elatione spinarum?« Explicatius Cicero: »Iam illa cernimus, ut contra metum et uim, suis se armis  queque defendat. Cornibus tauri, apri dentibus, morsu leones, alie fuga se, alie occultatione tutantur .«

Preterea Minucius aliquando contractione id breuius facit, quod Cicero longius produxerat. Sic enim ille: »Aegypti siccitatem temperat Nilus, colit Euphrates Mesopotamiam, Indus et serere Orientem dicitur et rigare.« Fusius autem Cicero: »Aegyptum Nilus irrigat, et cum tota estate obrutam oppletamque tenuerit, tum recedit, mollitosque et oblimatos agros ad serendum relinquit. Mesopotamiam fertilem efficit Euphrates, in quem quotannis quasi nouos agros inuehit. Indus uero, qui est omnium fluminum maximus, non aqua solum agros letificat et mitigat, sed eos etiam conserit; magnam enim uim seminum secum frumenti et similium dicitur deportare .«

Tum continenter Minucius: »Quod si ingressus aliquam domum, omnia exculta, disposita, ornata uidisses, utique preesse ei crederes dominum, et illis bonis rebus multo esse meliorem; ita in hac mundi domo, cum celum terramque perspicias,  prouidentiam, ordinem, legem, crede esse uniuersitatis dominum parentemque, ipsis sideribus et totius mundi partibus pulchriorem.« Preiuerat his uerbis Cicero: »Ut si quis, in domum aliquam, aut in gymnasium, aut in forum uenerit, cum uideat omnium rerum rationem, modum, disciplinam, non possit ea sine causa fieri iudicare, sed esse aliquem intelligat, qui presit, et cui pareatur; multo magis in tantis motibus, tantisque uicissitudinibus tam multarum rerum, atque tantarum ordinibus, in quibus nichil umquam immensa et infinita uetustas mentita sit, statuat necesse est ab aliqua mente tantos nature motus gubernari .«

Ex Seneca etiam multa Minucium decerpsisse probatu facile est. Cecilium etenim inducit Christianos, qui mortua hominum corpora rogis cremari nolebant,  sic exagitantem: »Quasi nec intersit, utrum fere diripiant, an maria consumant, an humus contegat, an flamma subducat.« Seneca uero dixerat: »Ille diuinus animus egressurus hominem, quo receptaculum suum conferatur, ignis illud exurat, an fere distrahant, an terra contegat, non magis ad se iudicat pertinere, quam secundas ad editum infantem .«

Octauius autem ad obiectam Christianis paupertatem respondet: »Nemo tam pauper esse potest, quam natus est.« Simili plane modo Seneca: »Nemo tam pauper uiuit, quam natus est .«

Idem Octauius paulo post: »Quod corporis humana uitia sentimus, non est pena, sed militia . . . calamitas sepius disciplina uirtutis est.« Seneca uero: »uerberat nos et lacerat fortuna. Patiamur, non est seuitia, certamen est.« Et paulo ante hec uerba:  »Calamitas uirtutis occasio est .«

Pergit Octauius: »Deus . . . in aduersis unumquemque  explorat et examinat: ingenium singulorum periculis pensitat: usque ad extremam mortem sciscitatur, nichil sibi posse perire securus.« Iam queso audi Senecam: »Hos itaque Deus quos probat quos amat, indurat, recognoscit, exercet: eos autem quibus indulgere uidetur, quibus parcere, molles uenturis malis seruat. Erratis enim, si quem iudicatis exceptum. ueniet ad illum diu felicem sua portio. Quisquis uidetur dimissus esse, dilatus est .«

Addit Octauius: »Itaque ut aurum ignibus, sic nos discriminibus arguimur.« Et Seneca post citata a nobis eius uerba: »Ignis aurum probat, miseria fortes uiros .«

Quid plura? Prosequitur Octauius, et ait: »Quam pulchrum spectaculum Deo, cum Christianus cum dolore congreditur, cum aduersus minas et supplicia et tormenta componitur?« Prius Seneca eodem in libro dixerat: »Ecce spectaculum dignum, ad quod respiciat intentus operi suo Deus. Ecce par Deo dignum, uir fortis cum mala fortuna compositus .« uidesne quam recte  Minucius ea, que Seneca, uir inter ethnicos optimus et honestissimus scripserat, contra ipsosmet ethnicos, et ad tuendam Christianorum doctrinam, gentilli longe sanctiorem, traduxerit?

Ab ethnicis scriptoribus ad Christianos si transeamus, plura quoque animaduertemus, que Minucius ex Tertulliani libris, ac potissimum ex illius Apologetico decerpsit. Ad id autem probandum, quedam tantum ex iis proferre nunc sufficiet. De Deo itaque hec Octauius dixit: Uniuersa quecumque sunt, uerbo iubet, ratione dispensat, uirtute consummat.« De eo etiam Tertullianus; »Quod colimus, Deus unus est, qui totam molem istam . . . . uerbo, quo iussit; ratione, qua dispensat; uirtute, qua potuit, de nichilo expressit .«

Rursum de eodem Deo Octauius: »Quid, quod  omnium de isto habeo consensum? Audio uulgus, cum ad celum manus tendunt, nichil aliud quam Deum dicunt: et, Deus magnus est; et, Deus uerus est; et, Si Deus dederit. uulgi iste naturalis sermo est, an Christiani confitentis oratio?« Similiter Tertullianus: »Anima . . . . . Deum nominat hoc solo nomine, quia proprio Dei ueri: Deus magnus, Deus bonus; et, quod Deus dederit: omnium uox est. Iudicem quoque contestatur illum: Deus uidet; et Deo commendo; et Deus mihi reddet. O testimonium anime naturaliter christiane! Denique pronuntians hec non ad Capitolium, sed ad celum respicit .« Eadem ille sed breuius dixit duobus aliis in libris . At Minucium ad hec, que retulimus, eiusdem Tertulliani uerba respexisse, nulli dubium esse debet.

Nonne etiam ad alia eius uerba collineabat, ubi  hec gentilibus iure merito obiecit: »Ubi magis a sacerdotibus, quam inter aras et delubra, conducuntur stupra, tractantur lenocinia, adulteria meditantur.  Frequentius denique in edituorum cellulis, quam in ipsis lupanaribus, flagrans libido defungitur.« Nam Tertullianus simili plane modo iisdem ethnicis prius obiecerat: »Conscientie omnium recognoscent in templis adulteria componi, inter aras lenocinia tractari, in ipsis plerumque edituorum et sacerdotum tabernaculis, sub iisdem uittis, et apicibus, et purpuris, thure flagrante, libidinem expungi .«

De gladiatorum preterea crudeli prorsus feritate hec sunt Octauii uerba: Non dissimiles et qui de arena feras deuorant, illitas et infectas cruore, uel membris hominis et uiscere saginatas.« De iisdem Tertullianus: »Illi qui de arena ferinis obsoniis cenant, qui de apro, qui de ceruo petunt. Aper ille  quem cruentauit, colluctando detersit. Ceruus ille in gladiatoris sanguine iacuit. Ipsorum ursorum aluei appetuntur, cruditantes adhuc in uisceribus humanis. Ructatur porro ab homine caro pasta de homine .«

Ad hec uero Octauius: »Nec factiosi, inquit, sumus, si omnes unum bonum sapimus, eadem congregati quiete, qua singuli.« Tertullianus autem: »Hec coitio Christianorum . . . . si quis de ea queritur eo titulo, quo de factionibus querela est: in cuius perniciem aliquando conuenimus? Hoc sumus congregati, quod et dispersi, hoc uniuersi quod et singuli, neminem ledentes, neminem contristantes .«

Denique ut alia bene multa, inferius citanda, nunc  missa faciamus, dicit Octauius: »uicit, qui quod contendit, obtinuit.« Tertullianus autem: »uictoria est, pro quo certaueris, obtinere .«

Iam uero ad ea ueniamus que Cyprianus ex Minucio nostro transcripsit: »Quando umquam, ait auctor noster, regni societas aut cum fide cepit, aut sine cruore discessit?« Totidem uerbis Cyprianus: Quando umquam regni societas, aut cum fide cepit, aut sine cruore desiit ?« Unde forsitan colligas in Minucii textu similiter, pro discessit, legendum desiit, quod uerbo cepit melius opponitur.

Minucius: »Rex unus apibus, dux unus in gregibus, in armentis rector unus.« Cyprianus: »Rex unus  est apibus, et dux unus in gregibus, et in armentis rector unus .«

Minucius: »Qui uniuersa quecumque sunt, uerbo iubet, ratione dispensat, uirtute consummat, hic nec uideri potest, uisu clarior est; nec comprehendi, tactu purior est; nec estimari, sensibus maior est . . . . et ideo sic eum digne estimamus, dum inestimabilem dicimus.« Cyprianus uero: »Qui uniuersa quecumque sunt, uerbo iubet, ratione dispensat, uirtute consummat; hic nec uideri potest, uisu clarior est; nec comprehendi, tactu purior est; nec estimari, sensu maior est: et ideo sic eum digne estimamus, dum inestimabilem dicimus . Ibi autem Cyprianus quedam Minucii uerba, a nobis omissa, et  quibusdam punctis notata, breuitatis haud dubie causa pretermisit.

Minucius: »Nec nomen Deo queras: Deus nomen est. Illic uocabulis opus est, cum per singulos propriis appellationum insignibus multitudo dirimenda est. Deo qui solus est, Dei uocabulum totum est . . . . Audio uulgus . . . . Et, Deus magnus est; et, Deus uerus est; et, Si Deus dederit; uulgi iste naturalis sermo est.« Cyprianus: »Nec nomen Dei queras; Deus nomen est illi. Illic uocabulis opus est, ubi propriis appellationum insignibus multitudo dirimenda est. Deo qui solus est, Deus uocabulum totum est . . . . uulgus in multis Deum naturaliter confitetur . . . Dici frequenter audimus: O Deus! et, Deus uidet; et, Deo commendo; et, Deus mihi reddet; et, Quod uult Deus; et, Si  Deus dederit.«  uidesne quomodo inter Minucii uerba Cyprianus sua interiecerit? Minucius insuper de mortuorum hominum imaginibus hec litteris mandauerat: »Sacra facta sunt, que fuerant assumpta solatia.« De iisdem Cyprianus: »Facta sunt sacra, que primis fuerant assumpta solatia .«

Minucius: »Alexander ille magnus Macedo insigni uolumine ad matrem scripsit, metu sue potestatis proditum sibi de diis hominibus a sacerdote secretum.« Cyprianus: »Alexander Magnus insigni uolumine ad matrem suam scribit, metu potestatis proditum sibi de diis hominibus a sacerdote secretum .«

Minucius: »Castores alternis moriuntur, ut uiuant,  Aesculapius ut in deum surgat, fulminatur. Hercules ut hominem exuat, Oeteis ignibus concrematur.« Cyprianus iisdem adhuc uerbis: »Castor et Pollux alternis moriuntur, ut uiuant; Aesculapius ut in deum surgat, fulminatur; Hercules ut hominem exuat, Oeteis ignibus concrematur .«

Minucius: »Apollo Admeti pecus pascit. Laomedonti muros Neptunus instituit, nec mercedem operis infelix structor accepit.« Cyprianus: »Apollo Admeti pecus pauit. Laomedonti muros Neptunus instituit, nec mercedem operis infelix structor accepit .«

Minucius postea de Saturno et Iano hec memorat: »Docuit litteras imprimere, nummos signare . . . . Itaque latebram uocari maluit Latium . . . . et Ianiculum  Ianus.« Cyprianus: »Inde Latium de latebra eius nomen accepit. Hic litteras imprimere, hic signare nummos in Italia primus instituit . . . De cuius, Iani, nomine Ianiculum dictum est .«

Minucius: »Antrum Iouis uisitur, et sepulchrum eius ostenditur.« Cyprianus hec totidem plane uerbis retulit: »Antrum Iouis in Creta uisitur, et sepulchrum eius ostenditur .«

Minucius: »Peierante Proculo Deus Romulus.« Cyprianus uero: »Est Romulus, peierante Proculo deus factus .«

Minucius de diis: »Cur si nati sunt, non hodieque nascuntur, nisi forte iam Iupiter senuit, et partus in Iunone defecit.« De iisdem Cyprianus: »Si autem  aliquando dii nati sunt, cur non hodieque nascuntur, nisi forte Iupiter senuit, aut partus in Iunone defecit .«

Minucius: »Romanorum deos uernaculos nouimus. Romulus, Picus, Tiberius, et Consus, et Pilumnus, ac Picumnus dii. Cloacinam Tatius et inuenit, et coluit. Pauorem Hostilius, atque Pallorem: mox a nescio quo Febris dedicata est . . . . sane et Acca Larentia, et Flora meretrices.« Cyprianus: »Romanorum deos uernaculos nouimus. Est Romulus . . . Picus, et Tiberius, et Pilumnus et Consus . . . . Deam quoque Cloacinam Tatius et inuenit, et coluit: Pauorem Hostilius atque Pallorem: mox a nescio quo Febris dedicata: et Acca et Flora meretrices .«

 Minucius: »Mars Thracius, uel Iupiter Creticus, uel Iuno nunc Argiua, nunc Samia, nunc Pena, nunc Diana Taurica uel mater Idea, uel Egyptia, illa non numina, sed portenta.« Cyprianus: »Mars Thracius et Iupiter Creticus, et Iuno uel Argiua uel Samia uel Pena et Diana Taurica, et Deum Mater Idea et Aegyptia portenta, non numina .«

Minucius: »Ante eos, Deo dispensante, diu regna tenuerunt Assyrii, Medi, et Perse, Greci etiam et Aegyptii.« Cyprianus: »Imperium ante tenuerunt et Assyrii, et Medi, et Perse; et Grecos et Aegyptios regnasse cognouimus .«

Minucius: »Quid Regulus? Nonne auguria seruauit, et captus est? Mancinus religionem tenuit, et sub  iugum missus est, et deditus. Pullos edaces habuit et Paulus apud Cannas; tamen cum maiore reipublice parte prostratus est. Caius Cesar, ne ante brumam in Africam nauigia transmitteret, auguriis et auspiciis renitentibus, spreuit, eo facilius et nauigauit et uicit.« Cyprianus: »Regulus auspicia seruauit et captus est. Mancinus religionem tenuit et sub iugum missus est: et pullos edaces Paulus habuit, et apud Cannas tamen cesus est. C. Cesar, ne ante brumam in Africam nauigia transmitteret, auguriis et auspiciis renitentibus, spreuit, et eo facilius nauigauit et uicit .«

Minucius de demonibus: »Spiritus insinceri et uagi a celesti uigore, terrenis labibus et cupiditatibus degrauati . . . . Non desinunt perditi iam perdere, et deprauati  errorem prauitatis infundere.« Cyprianus simili modo: Spiritus insinceri et uagi, qui posteaquam terrenis uitiis immersi sunt, et a uigore celesti terreno contagio recesserunt, non desinunt perditi perdere, et deprauati errorem prauitatis infundere .«

Minucius de iisdem adhuc: »Isti igitur impuri spiritus . . . . sub statuis et imaginibus consecrati delitescunt, et afflatu suo . . . inspirantur uatibus . . . . Nonnumquam extorum fibras animant, auium uolatus gubernant, sortes regunt, oracula efficiunt falsis pluribus inuoluta. Nam et falluntur et fallunt . . . . uitam turbant, somnos inquietant, irrepentes etiam corporibus occulte . . . . terrent mentes, membra distorquent;  ut ad cultum sui cogant, ut nidore altarium, uel hostiis pecudum saginati, remissis que constrinxerant, curasse uideantur.« Cyprianus: »Hi ergo spiritus sub statuis atque imaginibus consecratis delitescunt, hi afflatu suo uatum pectora inspirant, extorum fibras animant, auium uolatus gubernant, sortes regunt, oracula efficiunt, falsa ueris semper in inuoluunt. Nam et falluntur et fallunt: uitam turbant, somnos inquietant. Irrepentes etiam in corporibus occulte, mentes terrent, membra distorquent . . . . ut ad cultum sui cogant, ut nidore altarium et rogis pecorum saginati, remissis que constrinxerant, curasse uideantur .«

Minucius rursum de iisdem demonibus: »Sic occupant animos, ut ante nos incipiant homines odisse,  quam nosse; ne cognitos aut imitari possint, aut damnare non possint.« Cyprianus quoque: »Hinc uulgus in odium nostri nominis cogunt, ut nos odisse incipiant homines antequam nosse; ne cognitos aut imitari possint, aut damnare non possint .«

Minucius: »Templum quod ei, Deo, exstruam, cum totus hic mundus, eius opera fabricatus, eum capere non possit; et cum homo latius maneam, intra unam ediculam uim tante maiestatis includam? Nonne melius in nostra dedicandus est mente, in nostro imo consecrandus est pectore.« Cyprianus uero: »Quod templum habere possit Deus, cuius templum totus est mundus? Et cum homo latius maneat, intra unam ediculam uim tante maiestatis includam? In  nostra dedicandus est mente, in nostro consecrandus est pectore .«

Alia adhuc in hoc Minucii libro occurrunt, que quidem his similia, que Cyprianus uel in libro, iam a nobis sepius citato, uel in suis ad Donatum et Demetrianum libris, et alibi scripsit, que nunc transcribere longius foret. Quamobrem illa, ubi ad confirmandam auctoris nostri sententiam opus erit, inferius proferemus.

At mirum haud dubie uidebitur Cyprianum, tam disertum eruditumque uirum, tot unius libelli, a Minucio compositi, loca de uerbo exscripsisse ad uerbum. Plurimi itaque suum in animum facile inducent Minucium ex Cypriano potius, quam Cyprianum ex Minucio sua esse mutuatum. Sed si Minucius librum  suum uti iam ostendimus, prior edidit, non ille certe ex Cypriano, sed Cyprianus ex illo sua desumpsit. Quid uero, quod nec infimi nec obscuri fuit nominis Minucius noster; quippe quem Lactantius eruditione haud mediocri preditum, et insignem, uti supra obseruatum est, causidicum appellat, atque ex eius libro plura haurire non dubitauit. Quidni ergo et Cyprianus?



CAPUT III. NOuAE IN MINUCII FELICIS LIBRUM ANNOTATIONES; AC PRIMO EXPENDUNTUR ARGUMENTA, QUIBUS DEUM EXISTERE CAECILIUS NEGAT, ET PROBAT OCTAuIUS.



ARTICULUS PRIMUS. Quid et quomodo in his notis agetur, ac primo inquiritur utrum Christiani ab hac disputatione reiiciendi.

Nihil, ut iam diximus, toto hoc Minucii in libro, si prologum, et epilogum, atque eiusdem Minucii iudicium exceperis, aliud occurrit, nisi Cecilii Octauiique disputatio; qua ille ethnicorum, hic Christianorum religionem omnibus ingenii sui uiribus propugnare  ac tueri connituntur. Sed utriusque argumenta, ac potissimum Octauii ad iniquas Cecilii criminationes responsa, longo sermonum interuallo a se inuicem separata, lectoris mentem ita perturbare possunt; ut illorum uim et pondus, nisi iterum iterumque eadem legat et relegat, uix possit perspicere. Ad hec uero, plura in eis strictim summatimque attinguntur, que tametsi Minucii tempore essent clara et perspicua, multis iam obscura sunt, atque idcirco debent a nobis explicari.

Quamobrem tria nostris in obseruationibus prestanda esse censuimus Primo quidem quodlibet Cecilii argumentum, et Octauii ad illud responsiones ac confutationes, a se inuicem seiunctas, simul et coniunctim proponemus examinabimusque. Secundo ostendimus  quid in eis firmum, aut inualidum, uerum aut falsum sit. Tertio que strictius et compressius, uel obscurius dicta sunt, explanare conabimur.

Priore autem contra Christianos argumento Cecilius contendit eos ad hanc de diis disputationem nullo prorsus modo admittendos esse, et a nemine audiendos. Suam uero argumentationem duci posse arbitratur ex duplici eorumdem Christianorum conditione, quarum altera ipsis peculiaris, altera cum ceteris hominibus communis erat. Eos enim ex ultima plebis fece collectos dicit, artium liberalium penitus expertes, illitteratos indoctos plane, ac idiotas, atque idcirco omnino indignos qui »de summa rerum, ac maiestate« id est, de Deo, utrum existat, ac quis qualisue sit, disputantes ac decernentes audiantur.  Quid uero, quod non modo indignum est, sed etiam, ut ipse ait »indignandum« huiuscemodi honines eo deuenisse audacie, ut certi aliquid de Deo constituant, de quo philosophorum doctissimi nichil hactenus statuere ausi fuissent? uisne ipsamet tibi proferri Cecilii uerba? Ecce hec ipsa sunt; »Indignandum omnibus indolescendumque est, audere quosdam et hoc studiorum rudes, litterarum profanos, expertes artium etiam sordidarum, certum aliquid de summa rerum, ac maiestate decernere, de qua tot omnibus seculis sectarum plurimarum usque adhuc ipsa philosophia deliberat.« Rursus uero urget Christianos fuisse »homines deplorate, illicite ac desperate factionis, qui de ultima fece collectis  imperitioribus, et mulieribus sexus sui facilitate labentibus, plebem profane coniurationis instituunt, ac tandem latebrosa, inquit, et lucifugax natio in publicum muta, in angulis garrula.«

Neque porro Cecilius solus hanc Christianis, ultimam hominum omnium, rusticitate, et imperitia postremorum, conditionem exprobrauit. Nam Celsus et ipsemet ethnicus apud Origenem in eos, tamquam uilissimos omniumque infimos, nichilque nisi coram pueris, mulierculis et fatuis docere aliquid audentes, sic inuehitur: , , , ,  , , . »Cernimus certe et circumforaneos istos circulatores ostentare ista uulgo iactatissima, non apud cetus hominum prudentium, quod id nequaquam audeant, sed ubicumque animaduerterint, adolescentum mediastinorum, et fatuorum turbam eo se ingerere, ibique se uenditare.« Et paulo post: , , , , , , , , , . »uidere licet lanificos,  sutores, fullones in suis edibus, et illiteratissimum quemque et rusticissimum coram senioribus et prudentioribus patribus familias nichil audere proloqui. Ubi uero seorsum nacti fuerint pueros eorum, et mulierculas imperitas, mira quedam disserere, non esse audiendos parentes ac preceptores, sed sibi credendum .

Quapropter Gregorius Nazianzenus ita Iulianum Apostatam imperatorem irridet: »He nostre, hoc est, Gallileorum he contemptorum et abiectorum hominum narrationes. Hec nos, qui Christum adoramus. Hec piscatorum, et ut ipsi aiunt, imperitorum discipuli. Hec nos, qui cum uetulis sedemus et psallimus. Hec nos longis ieiuniis confecti et semianimes.  Hec nos, qui frustra uigilamus, atque in nocturnis stationibus nugamur, et tamen uos prosternimus. Ubi sunt grammatici? Ubi consiliarii? Libet enim ab indoctorum nostratium quodam, ut quidem uobis uidetur, triumphalem hymnum mutuari« 

uerumtamen ipsemet Iulianus apud Cyrillum Alexandrinum isthec non tam sue etatis quam primi Ecclesie seculi Christianis uitio uertit: . , , , , ,  »Neque sperarunt, inquit, uos eo potestatis uenturos umquam. Satis enim habebant ipsi, si ancillas, aut seruos deciperent, et per hos uxores et uiros, quales Cornelius et Sergius, quorum unus si illustres inter uiros eius etatis appareat , de omnibus me mentiri putatote .« Cecilius uero asseuerare non ueretur Christianos sua adhuc etate fuisse uilissime plebis illitteratos indoctosque homines.

Atqui absurdum est, ait ille, aut si mauis, indignandum illos de Deo aliquid haud dubitanter decernere, de quo philosophi quamplurimi adhuc deliberant. Neque dixeris id a Cecilio de tot philosophis gratis confictum. Nam Cicero non modo uarias ac ualde  discrepantes asserit fuisse doctissimorum horumce, ut ipse loquitur, hominum de Deo sententias: Sed, »qui deos, inquit, esse dixerant, tanta sunt in uarietate ac dissensione constituti; ut eorum molestum sit annumerare sententias.« Et paulo post: »Profecto eos ipsos, qui se aliquid habere arbitrantur, addubitare coget doctissimorum hominum de maxima re tanta dubitatio .«

uerum Octauius, seu potius Octauii nomine Minucius, hanc Cecilii aliorumque ethnicorum argumenmentationem duplici ratione diluit, funditusque euertit. Primum enim Cecilio gratis dat, et concedit Christianos omnes, uti ille falso tamen contendebat, fuisse pauperes, illitteratos, et imperitos. Sed argumentum,  inde ab eo desumptum, penitus imbecille et infirmum esse multiplici ratione demonstrat. Quilibet enimuero homines cuiusuis etatis, sexus, et dignitatis, naturaliter sensus et rationis capaces sunt, iisque sapientia non temere, sed a natura inseritur.

Deinde ipsimet gentiles philosophi, atque alii artium inuentores, initio, plebeii indocti, ac seminudi fuerant. Quin immo nostrates, inquit Octauius, quamtumuis pauperes, commenti sunt prudentiam, eamque aliis postea tradiderunt. Ingenium ergo nec facultatibus et diuitiis datur, nec paratur studio et labore, sed homini cum ipsa sua mente ingeneratum est.

Denique in disceptationibus et controuersiis non tam disputantis auctoritas queritur, quam rationum  momenta, et ueritas. Quod quidem, ut id obiter dicamus, his a Cicerone asseritur uerbis: »Non enim, tam auctoritatis  in disputando, quam, rationis momenta querenda sunt .« Quapropter qui de Deo rebusque diuinis disputat, is eo efficacius ueritatem a se propugnari omnibus persuadet, quo magis eius sermo impolitus, minusque uane eloquentie pompa fucatus est. Sed prestat Octauium suis uerbis contra Cecilium disputantem audire: »Sciant, ait, omnes homines sine delectu etatis, sexus, dignitatis, rationis et sensus capaces et habiles procreatos, nec fortuna nactos, sed natura insitos esse sapientiam. Quin ipsos etiam philosophos, uel si qui alii artium  repertores in memorias exierunt, priusquam solertia mentis parerent nominis claritatem, habitos esse plebeios, indoctos, seminudos. At uero diuites facultatibus suis illigatos, magis aurum suspicere consuesse, quam celum. Nostrates pauperes et commentos esse prudentiam, et tradidisse ceteris disciplinam. Unde apparet ingenium non dari facultatibus, nec studio parari, sed cum ipsa mentis formatione generari. Nihil itaque indignandum uel dolendum, si quicumque de diuinis querat, sentiat, proferat; cum non disputantis auctoritas, sed disputationis ipsius ueritas requiratur: atque etiam quo imperitior sermo, hoc illustrior est; quoniam non fucatur pompa facundie et gratia, sed, ut est, recti regula sustinetur.«

Simili plane modo Cyrillus Alexandrinus aduersus  Iulianum eadem obiicientem argumentatur: »Quod uero muliercule crediderint, ac famuli, et obscuri nonnulli homines uocati fuerint, inde Seruatoris clementiam uituperat. Sed numquid satius est sentire hominem, in quantum natus est homo, nullo pacto homini antecellere, sed unam per omnes rationem substantie procedere. Unus quippe omnium ingressus in mundum, et equalis egressus, ut scriptum est . . . . . Una quidem omnibus hominibus est natura. Illa autem sic comparata est, ut ad quiduis laude dignum sit idonea. Sapiens enim est, et secernere potest a deterioribus meliora. Nihil ergo prohibet, quominus infime sortis homo sit sapiens, et qui destitutus est pecuniis, iustitiam colat, et qui seruili est  conditione, equus et honestus uideatur . . . . Equidem dixerim ego, uirum inopem, si rectum honestumque uiuendi genus susceperit, citra comparationem prestare diuiti auaro, et seruum sapientem hero insano . . . . uidere autem licet eos, qui laude uirtutis apud Grecos maxime prestiterunt ceteris, artifices initio fuisse popularemque et sordidam artem exercuisse, quam a parentibus accepissent, non sine tamen admiratione sapientie. Multos pretermitto. Ad ipsum uenio Socratem, Sophronisci filium, qui matre obstetrice genitus, patre autem statuario, eamque artem apprime calluit, neque id sibi dedecori esse putauit .« Greca Cyrilli uerba, quia longius esset hic referre, in eius libro legere poteris, ubi illud et auctoritate et  uerbis Porphyrii, ex tertio Historie Philosophorum libro a se transcriptis, luculentissime probatum, Timei testimonio confirmat. His addi potest Lertius, qui in Socratis uita Platonem citat, qui illum Sophronisco patre lapidario, cuius artem postea exercuit, et matre Phenareta obstetrice natum tradidit. . Ei autem suffragantur ualerius Maximus, Suidas, Timon a nobis articulo sequenti laudandus, et alii .

Quid uero, quod Cyrillus ibidem, adhuc eodem Porphyrio teste, demonstrat Platonem palestris diu primum exercitatum, et athleticis sudoribus, uel, ut quidam aiunt, ex Isthmiis et Pythiis, uel aliis certaminibus  ad philosophiam transiuisse .

Addit preterea ille Zalmoxim Thracem fuisse Pythagore seruum, et illum multas mulieres, quemadmodum Plato Marcellam, philosophicis imbuisse disciplinis. Huc porro accedit, quod nos alibi de mulieribus philosophis, pictricibus, et petriis disputauimus .

Denique si Minucius hoc nomine, Nostrates, designauerit Hebreos, qui ethnicis artes et disciplinas tradiderint, id a nobis iam probatum est tom. I, Apparat. lib. II, dissertatione 2, cap. 7, §. 2. pag. 387, ex Iustino martyre, et ex Clemente Alexandrino. Ibidem lib. III, dissert. 2, cap. I, art. I, pag.  834, cap. 15, art. I, et seqq.; atque ex iis que de Thalete, cap. 17, art. I, pag. 1121; de Pythagora, ibidem cap. 17, art. 2; de Platone, ibidem art. 4, atque philosophorum ex sacra nostra Scriptura furtis et expilationibus, cap. 16, art. 2; ac tandem ex artium et scientiarum inuentoribus. Ibidem cap. 31, art. I, pag. 1187, et seqq.

Quamuis autem hec Minucii responsio, que friuolam Cecilii argumentationem funditus euertit, et ipsi et cuilibet, quantumuis moroso homini, plene satisfacere debuerit; secundam tamen ei adiicit. Plane siquidem penitusque pernegat tales suo tempore Christianos fuisse, quales Cecilius tam audacter asseruit, pauperes atque infime omnium sortis homines indoctos et illitteratos. Non enim »de  ultima, inquit, statim plebe consistimus, si honores uestros et purpuras recusamus.« Atque hec profecto nec plura homo modestissimus, quibus id quod Cecilius temere affirmabat, uerum esse paucissimis uerbis inficiatur.

Sed quod tanta modestia negat illud Origenes, ubi Celso respondet, maximum conuicium et impudentem calumniam esse palam asseuerat . Nec mirum quidem. Nam Tertullianus Minucio paulo antiquior, de se, omnibusque etatis sue Christianis hec memorie prodidit: »Hesterni sumus, et uestra omnia impleuimus, urbes, insulas, castella, municipia, conciliabula, castra ipsa, tribus, decurias, palatium, senatum, forum: sola uobis relinquimus templa  .« At certe, qui urbes, forum, castra, decurias, palatium, senatum et tot alia loca implebant, ex his certe plurimi, ut iam diximus, nec infime sortis erant homines, nec pauperes, nec indocti et illitterati.

At cur, inquiet aliquis, hec et alia a nobis inferius citanda, tam alto Minucius silentio pretermisit? Cur, inquimus et nos, ille uel solo suo exemplo os Cecilii, tam impudenter mentientis continuo non occlusit? Non enim ex infime plebis fece uir dici potuit, qui ut iam ex locupletissimis testibus Lactantio atque Hieronymo obseruauimus, Rome insignis causidicus erat. Nobis itaque haud egre persuadebitur, eum tam modesta moderataque responsione  sibi utendum existimauisse; ut ea lenitate ac moderatione aduersarium suum ad eiurandos errores suos, christianamque religionem amplexandam facilius alliceret.

Nihil porro ineptius erat, quam illud quod urgebat Cecilius Christianos nationem esse latebrosam, lucifugacem, et in angulis garrulam. Sua enim uero documenta publice predicabant: sed hec ethnici, ne uera esse negare non possent, audire erubescebant ac uerebantur. Sed de his infra fusius.

Postremo ex dictis euidenter adhuc ostenditur quantumuis uarie ac discrepantes fuerint philosophorum gentilium de Deo sententie, quantumuis de illo dubitauerint, ac, si uelis, quidam eum existere negauerint; Christianos tamen, etiamsi pauperes et  illitteratos, potuisse de ipso disputare, ac certi statuere aliquid, ueramque ferre sententiam.

Frustra ergo Cecilius eos sub orationis finem hortatur, desinant »celi plagas, et mundi fata et secreta rimari. Satis enim est pro pedibus aspicere, maxime indoctis, impolitis et rudibus.« Quod quidem ex Democrito, cuius fonte Epicurus hortulos suos uanis falsisque opinionibus rigauit, haustum fuisse, docet his uerbis Cicero: »Democritus non inscite nugatur, ut physicus, quo genere nichil arrogantius: »Quod ante pedes, nemo spectat; celi scrutatur plagas.«  Nam hoc superbi hominis, litteris et otio intemperanter abutentis, argumentum ex hactenus dictis prorsus euersum est.



ARTICULUS II. Expenduntur argumenta quibus Cecilius probare nititur fas Christianis et aliis non esse de Deo disputare.


Christianos ab omni de Deo disputatione arcendos alia Cecilius probat ratione, que ipsis cum ceteris hominibus plane communis est. Eam etenim obiicit esse nature humane infirmitatem; ut nemini que supra nos celo suspensa, aut infra in terre uisceribus posita, scire, aut scrutari concedatur: »Absit, inquit ille, ab exploratione diuina humana mediocritas, cum neque que supra nos celo suspensa . . . . . neque que infra terram . . . . . scire sit datum, aut scrutari permissum.« Unicuique siquidem sufficit,  si »secundum uetus sapientis oraculum nosmetipsos nouerimus.« Alludit autem ad celeberrimum illud adagium, , »Nosce te ipsum;« quod nos alibi ab aliis Thaleti, ab aliis Chiloni, atque etiam Pythie adscriptum annotauimus .

Addit Cecilius quod si aliquando insano ineptoque labori indulgentes, ultra humilitatis nostre terminos euagemur, hunc errorem uanis formidolosisque Christianorum opinionibus non esse implicandum. Non uult ergo ullam a Christianis de Deo rebusque diuinis institui disputationem, satisque ipsis esse, si se ipsos nouerint.

 Magna autem, uti quidem ipsi uidebatur, Socratis, qui diuino oraculo hominum sapientissimus renuntiatus est, auctoritate testimonioque, illud stabilire et confirmare nititur: »Si philosophandi, ait, libido est, Socratem, sapientie principem, quisque uestrum tantus est, si poterit, imitetur. Eius uiri quoties de celestibus rogabatur, nota responsio est: QUOD SUPRA NOS NIHIL AD NOS. Merito ergo de oraculo testitimonium meruit prudentie singularis. Quod oraculum ipse presensit, idcirco uniuersis esse prepositum, non quod omnia comperisset, sed quod nichil se scire didicisset. Ita confesse sapientie summa prudentia est.«

Hec autem a Cecilio non inconsiderate dicta fuisse inde probatur, quod de eodem Socrate Cicero litteris  similiter mandauit: »Socrates mihi uidetur, id quod constat inter omnes, primus a rebus occultis, et ab ipsa natura inuolutis . . . . . auocauisse philosophiam, et ad uitam communem adduxisse; ut de uirtutibus et uitiis, omninoque de bonis rebus et malis quereret: celestia autem aut procul esse a nostra cogitatione censeret, uel si maxime cognita essent, nichil tamen ad bene uiuendum conferre. Hic in omnibus fere sermonibus, qui ab iis, qui illum audierunt, perscripti uarie, copiose sunt, ita disputat, ut nichil affirmet ipse, refellat alios: nichil se scire dicat, nisi idipsum; eoque prestare ceteris, quod illi, que nesciant, scire se putent: ipse se nichil scire id unum sciat; ob eamque rem se arbitrari ab Apolline omnium sapientissimum esse dictum, quod  hec esset una omnis sapientia, non arbitrari sese scire, quod nesciat .« Quis autem facile sibi persuaderi non sinet hec et alia Ciceronis uerba, alibi a nobis, ubi de eodem Socrate agebamus, relata, Cecilii dictis ita consentanea esse; ut hunc inde sua hausisse haud prorsus absurde suspicandi locum nos habere uideamur ?

Porro autem huiusce Apollinis in Socratis laudem oraculi rursus Cicero aliis in libris , Pausanias , Plinius , Solinus , ualerius  Maximus , aliique quam plures meminere. Lertius uero illud sic a Pythia fusum testatur:




Mortalium omnium Socrates sapientissimus. 
Martyr autem Iustinus , eamdem ac Cecilius et Cicero, huius oraculi rationem protulit. Lucianus uero , postquam illius mentionem semel atque iterum fecit, de ipsomet Socrate hec in uerba loquitur: , , , .  »Omnium testimonio professus est, se non tantum omnia, sed in uniuersum nichil nosse, aut hoc tantum se scire, quod nesciret.«

Theodoretus porro , qui Pythie hoc oraculum attribuit, alicubi Xenophontis uerba refert , quibus narrat quomodo Socrates quoslibet homines a celestium diuinarumque rerum inuestigatione dehortabatur; asserebatque eos, qui illas rimari conabantur, aut fatuos esse, aut in maximo stultitie periculo. Xenophontis autem uerba integra in eius libris, et adhuc a Cyrillo Alexandrino , et Gellio citata reperies . Lertius nichilominus  eiusdem Xenophontis testimonio  probat Socratem de Prouidentia Dei aliquando disputasse: et laudatus ab eo Xenophontis locus in ipsius libris reuera inuenitur.

Citatum tandem a Cecilio eiusdem Socratis adagium: »Quod supra nos, nichil ad nos,« a Lactantio , his profertur uerbis: »Celebre hoc prouerbium Socrates habuit: Quod supra nos, nichil ad nos.« Hieronymus uero sic illud contra Rufinum adhibet: »Totam mihi physicam opponis, ut frustra ad ethicam transiens Socrates dixerit: Que supra nos, nichil ad nos .« Ceterum Cecilius ex his concludit imitandam esse Arcesile, Carneadis, Simonidis, et Academicorum in summis, ac potissimum de diis, tutam dubitationem. uides certe quibus fundamentis nitatur hec Cecilii, siue ethnici hominis argumentatio. Iam uero quid ad eam respondeat Octauius, examinemus.



ARTICULUS III. Exponuntur Octauii responsa, quibus superiora Cecilii argumenta diluit et euertit.

Fatetur quidem Octauius, ac Cecilio concedit hominem  nosse se ipsum debere, atque attento circumspicere animo, quid ipse, et unde sit, utrum ex elementis, uel atomis concretus, uel a Deo factus et creatus. Sed hoc, inquit, ab illo sciri non potest, nisi Deum cognoscat. Deinde uero sicut cetera animantia prona, atque ad hoc nata, ut solum pabulumque conspiciant; ita homo uultum sublimem et erectum habet, ut humi non repat, sed attollendo ad celum oculos, omnemque mundi ornatum contemplando, ad Dei perueniat cognitionem. Quid uero, quod fas illi non est, ingerentem sese oculis sensibusque nostris diuinam ignorare claritatem? Que enim infra, circa, supraque ipsum, que ante pedes suos, et in celi plagis sunt posita, si lustrauerit;  tum illico apertissime comperiet esse aliquod prestantissime mentis numen, a quo creata omnis natura mouetur, alitur et gubernatur. Et hoc quidem ex primo Ciceronis de Natura Deorum libro eum decerpsisse iam uidimus. Christiani igitur id constantissime asserentes, nullis se uanis aut formidolosis opinionibus implicabant.

Ab obiecta uero Socratis auctoritate ille facillime se se expedit, et eam paucissimis uerbis eleuat, planeque conficit. Postquam enim multa, quibus Deum existere probauerat, certa esse ostendisset, tum continuo hec adiecit: »Proinde Socrates scurra Atticus uiderit, nichil se scire confessus, testimonio licet fallacissimi demonis gloriosus.« Nec ibi quidem ille plura, sed que abunde sufficiunt ad ea omnia penitus  destruenda, que ex Socratis auctoritate decerpta erant Cecilio enim libenter largitur Socratem se nichil scire confessum quidem esse, sed ibidem asserit illum fuisse »scurram Atticum.« Quo autem auctore id dixerit, si queras, tibi respondebit Cicero eum ita a Zenone appellatum: Zeno quidem, inquit, non eos solum qui tum erant, Apollodorum, Syllum ceterosque figebat maledictis: sed Socratem ipsum, parentem philosophie, latino uerbo utens, scurram Atticum fuisse dicebat .« Quapropter Lactantius hanc ipsam in rem, eodem Zenone citato, his Socratem uerbis exagitat: »Per canem et anserem deierebat. O hominem scurram, ut ait Zeno Epicureus, ineptum, perditum, desperatum, si cauillari uoluit religionem; dementem, si hoc  serio fecit, ut animal turpissimum pro Deo habuerit.«  Ita quidem ille certe probat Socratem iure merito, a Zenone, quamuis Epicureo, scurram appellatum; quandoquidem si per canem et anserem iocose iurauit, religionem irrisit, et cauillatus est. Si autem serio, demens profecto fuit, qui turpissimum animal, non secus atque Aegyptii, pro Deo habebat. Inde procul dubio Timon in Sillis hunc philosophum his depinxit uersibus:

, .
, ,
, , .


Fluxit ab his legumque loquax lapidumque politor,
Grecorum uates, impostureque magister,
Derisor, rhetorque subatticus, et simulator. 
 Nec est quod aliquis obiiciat, Socratem a Grecis, ut testatur Cicero uocatum, id est, festiuum, facetum, elegantem ; quippe qui sale Attico, seu uerbis grauitate salsis, alios philosophos, qui sibi sapientiam asciuisse uenditabant, numquam non insectabatur: cum uero Epicurei grauius id ferrent, illum contumeliosissimo scurre dicterio uerberarunt. Quis enim negauerit hominem, qui nichil, ne Deum quidem ipsum se scire profitebatur, ab aliis ethnicis philosophis, atque a Minucio et Lactantio »scurram«, uel quod mitius est »scurram Atticum« recte uocitari.

 Porro autem Minucius acute omnino et facete Socratem illum corripit, qui de Apollinis testimonio gloriabatur. Fallacissimi quippe demonis oraculum erat, quod sane sicut et alia ab ethnicis iactitata, ab impiis demonibus fusum profectumque fuisse, quemadmodum infra uidebimus, demonstrat. Unde optime quidem Tertullianus in hoc ipsum Apollinis oraculum, quo, inquit, »Socratem Apollo sapientissimum omnium cecinit, sic exclamat: O Apollinem inconsideratum! Sapientie testimonium reddidit ei uiro, qui negabat deos esse .«

Socratis itaque auctoritate sic euersa, citatum deinde a Cecilio Arcesile, Carneadis, aliorumque Academicorum testimonium plane penitusque corruat  necesse est. Nam hi, sicut et ipse Cecilius fatetur, Socratis discipuli fuerunt, eiusdemque opinionis assertores: »Hoc fonte« Cecilii uerba sunt, »defluxit Arcesile, et multo post Carneadis, et Academicorum plurimorum in summis questionibus tuta dubitatio: quo genere philosophari et caute indocti possunt, et docti gloriose.« Hanc autem Arcesile, Carneadis, et aliorum Academicorum opinionem clarissime explicat Cicero, lib. III de Orat. pag. 193; lib. II de Finib. pag. 58: lib III de Offic. pag. 390: de Diuinat. lib. II, pag. 301: precipue lib. I Academ. quest. pag. 10, et lib. Iu, pag. 15, 14, et seqq.; et Diogenes Lertius lib. Iu de uit. et Dogmat. Philosoph. ubi utriusque Arcesile et Carneadis uitam scripsit. Augustinus lib. XIX de Ciuitat. cap. 18, et lib. III,  cont. Academ. pag. 284. Gellius lib. XI Noct. Attic. cap. 5, ubi Academicos inter et Pyrrhonios quid discriminis intersit, perspicue enucleat; uossius, Ionstonus, et alii, qui de philosophis eorumque sectis plura litteris mandauerunt. Nos autem de uana Academicorum secta, ac nominatim de Arcesilao et Carneade, tomo primo huiusce Apparatus lib. III, dissert. 2, cap. 17, art. 5, pag. 1134 disputauimus. Quis porro non intelligit quo iure Minucius, confutato reiectoque Socrate, horum omnium opiniones, et testimonium flocci nichilique facit, ac penitus adspernatur?

Non maioris illud apud eum est pretii, quod ex Simonide paulo fusius urget Cecilius. »Quid? Simonidis Melici, inquit, nonne admiranda omnibus et sectanda cunctatio est? Qui Simonides cum de eo  quid et quales arbitraretur deos, ab Hierone tyranno quereretur, primo deliberationi diem petiit, postridie biduum prorogauit, mox alterum tantum admonitus adiunxit; postremo cum causas tante more tyrannus inquireret, respondit ille quod sibi quanto inquisitio tardior pergeret, tanto ueritas fieret obscurior.« A Cicerone autem hec mutuatus esse uidetur. Latinus enim orator eadem sic narrat: »Rogas me quid aut qualis sit Deus? Auctore utar Simonide, de quo cum quesiuisset hoc idem tyrannus Hiero, deliberandi causa sibi unum diem postulauit. Cum idem ex eo postridie quereret, biduum petiuit; cum sepius duplicaret numerum dierum, admiransque Hiero quereret, cur ita faceret: Quia quanto, inquit,  diutius considero, tanto mihi uidetur obscurior .« Ibi uero Simonides ab eodem Cicerone »Peta suauis« appellatur, atque inde, ut ait Suidas, , Melicertus, propter suauitatem uocatus. Quapropter corrupte in manuscripto regio Minucii nostri codice legitur Simonidis Melchi, nec male in editis Melici restitutum. Illius autem Pausanias meminit, et Aelianus, patria Ceum fuisse testificatur. Nos autem de illo iam disseruimus .

Quam uili porro Minucius pendat non solum hunc Simonidem, uel Arcesilaum et Carneadem, sed  etiam Pyrrhonem aliosque omnes Academicos et gentiles philosophos, ex his eius uerbis collige: »Arcesilas, et Carneades, et Pyrrho,« de quo Lertius, Eusebius, et alii, nosque alibi, »et omnis Academicorum multitudo deliberet; Simonides etiam in perpetuum comperendinet: philosophorum supercilia contemnimus, quos corruptores et adulteros nouimus, et tyrannos, et aduersus sua uitia facundos. Nos non habitu sapientiam, sed mente preferimus; non eloquimur magna, sed uiuimus: gloriamur nos consecutos, quod illi summa intentione quesiuerunt, nec inuenire potuerunt .«

Similiter Cyprianus, qui ex his uerbis quedam in  suum de Bono Patientie librum sic transtulit: »Philosophos nec humiles uidemus esse, nec mites, sed sibi multum placentes, sed hoc ipso quod sibi placeant, Deo displicentes . . . Nos autem, qui philosophi non uerbis, sed factis sumus, non uestitu sapientiam, sed ueritate preferimus, qui uirtutum conscientiam magis, quam iactantiam nouimus: qui non loquimur magna, sed uiuimus .«

Ceterum Tertullianus, de quo nos suo loco , eadem de Thalete, que Minucius de Simonide hunc retulit in modum: »Quid Thales ille princeps physicorum sciscitanti Creso de Diuinitate certum renuntiauit, commeatus deliberandi sepe frustratus . Recte ergo Minucius concludit neque humanam infirmitatem, neque professam philosophorum ignorationem prohibere umquam potuisse, quin Christiani de Deo celestibusque rebus disputarent. Nam ante Minucium nostrum Tertullianus citato iam loco dixerat: »Deum quilibet opifex christianus et inuenit et ostendit, et exinde totum, quod in Deo queritur, re quoque assignat: licet Plato affirmet factitatorem uniuersitatis neque inueniri facilem, et inuentum in omnes enarrari difficilem.« Denique ibi Tertullianus, ut fusius suo loco ostendemus, ea probat que de philosophorum uitiis dixit Minucius.



ARTICULUS Iu. Examinantur argumenta, quibus Deum existere negat Cecilius, et Octauius demonstrat.


Cum Cecilius sua in disputatione partes officiumque Academicorum, uti diximus, sustineat, nichil mirum, si ab ipso orationis exordio asseueranter affirmet, nullo plane negotio probari posse »omnia in rebus humanis dubia, incerta, suspensa, magisque omnia uerisimilia, quam uera.« Quamuis autem tam absurde insulseque propositionis falsitas a nobis post Octauium in superioribus articulis abunde demonstrata sit, inde tamen Cecilius conficere conatur nemini hactenus certum exploratumque fuisse utrum Deus existat: »Sint principio, inquit, omnium  semina, natura in se ceunte, densata, quis hic auctor Deus? Sint fortuitis concursionibus totius mundi membra coalita, digesta, formata, quis Deus machinator? Sidera licet ignis accenderit, et celum licet materia sua suspenderit, licet terram fundauerit pondere, et mare licet influxerit liquor, unde hec religio, unde formido, que superstitio est?« At his certe uerbis Cecilius reiecta ab aliis philosophis Democriti et Epicuri opinione, qua ut Cicero aliique aiunt, atomorum motu et concursione omnia formata esse arbitrabantur, uerum Christianorum de Deo documentum labefactare molitur . Apud ipsum enim Ciceronem uelleius Epicureus Platonis de Deo sententiam refellere eadem argumentatione connisus est: »Quibus, inquiebat, oculis intueri potuit uester Plato fabricam illam tanti operis, que construi a Deo, atque edificari mundum facit? Que molitio? que ferramenta? qui uectes? que machine? qui ministri tanti muneris fuerunt? Quemadmodum autem obedire et parere uoluntati architecti er, ignis, aqua, terra potuerunt! Unde uero orte ille quinque forme, ex quibus reliqua formantur, apte cadentes ad animum efficiendum, pariendosque sensus. Longum est iter ad omnia,  que talia sunt; ut optata magis, quam inuenta uideantur ?«

At Cecilius haud dubie existimabat hoc Ciceronis cuniculo omnes expugnari philosophorum de Deo opiniones. Si enim fortuito atomorum motu et concursu cuncta composita sunt, atque elementa sine ullo artifice uel auctore in se ipsa refluunt ac reuoluuntur, nullus profecto Deus existit, aut certe dubium illud incertumque est.

Sed recte respondet Octauius, eos, qui mundum omnemque eius ornatum frustis quibusdam seu atomis temere, ac fortuito sibi coherentibus, conglobatum esse censent, uideri nec mentem, nec sensum  nec oculos habere. Prius uero Cicero dixerat: »Hic ergo non mirer esse quemquam, qui sibi persuadeat corpora quedam solida atque indiuidua ui et grauitate ferri, mundumque effici ornatissimum et pulcherrimum ex eorum corporum concursione fortuita? Hoc qui existimat fieri potuisse, non intelligo cur non idem putet, si innumerabiles unius et uiginti forme litterarum, uel auree, uel qualeslibet aliquo coniiciantur, posse ex his in terram excussis, annales Ennii, ut deinceps legi possint, effici. Quod nescio an ne in uno quidem uersu possit tantum ualere fortuna . . . . . Quod si mundum efficere potest concursus atomorum, cur porticum, cur templum, cur domum, aut urbem non potest, que sunt minus operosa, et multo quidem faciliora? Certe ita temere de mundo  effutiunt, ut mihi quidem numquam hunc admirabilem celi ornatum, qui locus est proximus, suspexisse uideatur .« Neque semel id dixisse contentus, alio in libro breuius quidem, sed non minus perspicue repetit: »Esse, inquit, prestantem aliquam eternamque naturam, et eam suspiciendam admirandamque hominum generi, pulchritudo mundi, ordoque rerum celestium cogit confiteri .«

Nec est quod nobis atheus nescio quis, aut pertinax incredulus obiiciat Ciceronem academicam sectam secutum fuisse, qui omnia incerta esse opinabatur, atque utrum uerus Deus, aut alii gentilium dii exsisterent reuera dubitabat. Non enim querimus  quid ille sentiret, nec utrum timore aliquo non auderet, quem cognoscebat uerum Deum, palam confiteri. Sed expendimus quanti momenti sit illius argumentum. Atqui nemo est sani capitis homo, qui negare possit eo inuictissime demonstrari unicum existere Deum, rerum omnium creatorem et rectorem. Quoquo enimuero oculos, uti ait Octauius, siue sursum, siue deorsum, siue ultro citroque uertat, tam facile, quam certo comperiet esse aliquod prestantissime mentis unmen, a quo omnia facta sunt, ac gubernantur.

Uterque autem et Cicero et Octauius illud haud breui rerum creatarum enarratione manifestissime comprobant. Et Octauius quidem ex celo, rapidoque eius, ac solis et lune rato statoque motu; ex eiusdem lune senio et labore, id est, uariis illius erroribus  siue incrementis et decrementis, uti ex Cicerone mox citando, atque Marone intelligere est ; item lucis ac tenebrarum continuata uicissitudine, siderum ordine ac dispositione; stabili frugum, et quatuor anni tempestatum uarietate; mari suis orarum littorumque finibus circumscripto; reciprocatis Oceani estibus; perenni fluminum fluuiorumque cursu, rectis montibus, collibus flexis, porrectisque campis; naturali animantium tutela; ac precipue hominis pulchritudine, illiusque membris, quorum nullum nisi necessitatis aut decoris causa formatum, atque ipsa hominum omnium figura; qua etsi sibi uideantur similes, certis tamen lineamentis singuli dissimiles inueniuntur;  ac tandem ex indita unicuique aut ratione nascendi, aut generandi cupidine.

Cicero autem hanc inductionem longe fusius prosequitur, atque plurimam totius secundi de Natura Deorum libri partem, in eam explicandam enucleandamque . Longius profecto esset, et parum utile ea omnia, que ab illo, more suo elegantissime dicta, et a Minucio nostro delibata sunt, hic transcribere; uel eo maxime, quod a quolibet apud eum facile uideri possint. Satis itaque nobis erit si obseruemus ibi nos a Cicerone, quantumuis Academicorum sectatore, admoneri hoc argumentum non modo a quibusdam tractari philosophis, ac nominatim a Cleanthe, sed omnes etiam philosophos debuisse eo plane penitusque  conuinci. »Nam philosophi, inquit, debuerunt, si forte eos primus adspectus mundi conturbauerat, postea cum uidissent motus eius finitos, et equabiles, omniaque ratis ordinibus moderata, immutabilique constantia, intelligere inesse aliquem non solum habitatorem in hac celesti ac diuina domo, sed etiam rectorem ac moderatorem, et tamquam architectum tanti operis, tantique muneris .« Alia his plane similia eodem in libro iam dixerat. Sed adire adhuc poteris Philonem Iudeum, auctorem libri de Monarchia, et Questionum grecarum, Athenagoram, Theophilum Antiochenum, Ireneum, Lactantium, Athanasium et alios.

Quid uero, quod non hi tantummodo ethnici, Iudei,  ac Christiani scriptores, sed recentiores etiam scholastici, ac presertim D. Thomas, qui ad demonstrandam, uti hi loquuntur, Dei existentiam, hoc argumento, eoque aliis tanto grauioris momenti, utuntur, quanto ab omnibus facilius percipi intelligique potest. Quamobrem Apostolus inde asseueranter pronuntiat neminem esse hominem, qui possit ullam prorsus ignorati a se Dei habere excusationem. Nam »Inuisibilia, inquit, ipsius a creatura mundi per ea, que facta sunt, intellecta conspiciuntur. Sempiterna quoque eius uirtus et diuinitas; ita ut sint inexcusabiles .« Hinc Tertullianus: »Et hec ait, est summa delicti nolentium recognoscere, que ignorare non possunt .« Cyprianus uero iisdem pene uerbis: »Atque  est summa delicti, nolle agnoscere, quem ignorare non possis .« Quod quidem ante utrumque a Clemente Alexandrino assertum uidimus .



ARTICULUS u. Expenditur aliud Minucii argumentum, quo Deum intimo hominum sensu, ac ipsa eorum conscientia cognitum, reuera existere demonstrat.

Ethnicos Minucius noster a creaturis, mirandoque prorsus totius mundi ornatu, ad se ipsos, intimumque eorum sensum, ac propriam uniuscuiusque conscientiam  reuocat. Dei quippe reuera exsistentis idea, et cognitio, inquit, illorum animis adeo insita ingenitaque est; ut non modo philosophi, ac docti, sed plebeii etiam et indocti, natura duce, eum existere palam aperteque uariis in occasionibus confiteantur. »Quid, inquit Minucius, quod omnium de isto habeo consensum? Audio uulgus, cum in celum manus tendunt, nichil aliud, quam Deum dicunt: et, Deus magnus est; et, Deus uerus est; et, Si Deus dederit. uulgi iste naturalis sermo est, aut Christiani confitentis oratio?«

Preterea ibi ille continenter adiecit ethnicos, falso Iouis deorumque suorum nomine, uerum ipsummet Deum reipsa appellare. »Qui Iouem, inquit, principem uolunt, falluntur in nomine, sed de diuina potestate  consentiunt.« Eadem plane Cyprianus, ut antea uidimus, scriptis tradidit. Sed utrique preiuerat Tertullianus, qui in eosdem ethnicos simili plane modo argumentatur: »uultis, inquit, ex anime ipsius testimonio comprobemus« unum uidelicet dumtaxat rerum Deum exsistere? »Que licet carcere corporis pressa, licet institutionibus prauis circumscripta, licet libidinibus ac concupiscentiis euigorata, licet falsis deis exancillata; cum tamen resipiscit, ut ex crapula, ut ex somno, ut ex aliqua ualetudine, Deum nominat, hoc solo, quia proprie uerus hic unus Deus bonus et magnus;« ita codices manuscripti antiquiores et melioris note, quemadmodum suo loco uidebimus. »Et, quod Deus dederit, omnium uox est. Iudicem quoque contestatur illum: Deus uidet: et,  Deo me commendo; et, Deus mihi reddet. O testimonium anime naturaliter christiane! Denique pronuntians hec, non ad Capitolium, sed ad celum respicit. Nouit enim sedem Dei uiui. Ab illo enim et inde descendit .«

Sed hec ille adhuc fusius alio in libro prosequitur. Que quidem omnia describere cum longius foret, nonnulla, atque ea in primis, que ad secundum Minucii nostri locum faciunt, proferemus: »Te palam, inquit, et tota libertate, qua non licet nobis, domi ac foris audimus ita pronuntiare: Quod Deus dederit: et, Si Deus uoluerit. Ea uoce et aliquem esse significas, et omnem illi confiteris potestatem, ad cuius spectas uoluntatem: simul et ceteros negas deos esse, dum suis uocabulis nuncupas, Saturnum, Iouem,  Martem, et Mineruam. Solum Deum confirmas, quem tantum Deum nominas; ut cum illos interdum deos appellas, de alieno, et quasi pro mutuo usa uidearis. De natura quoque Dei, quam predicamus, nec te latet. Deus bonus, Deus benefacit, tua uox est .« In libro quoque ad Scapulam: »Populus, inquit, acclamans Deo Deorum, qui solus potens est, in Iouis nomine, Deo nostro testimonium reddidit .«

At illud, inquit, est »testimonium anime naturaliter christiane,« in hoc uidelicet, quod insitam a natura habeat ueri Christianorum Dei cognitionem. Non enim minus perspicue, sicut suo loco uidebimus,  alibi affirmat fieri, non nasci Christianos. Quamobrem Minucius noster dixit: »uulgaris iste naturalis sermo est, aut christiani confitentis« Deum scilicet existere »oratio.« Ubi uero hoc primum ac precipuum uere religionis documentum uariis comprobauit philosophorum gentilium testimoniis, ex iis concludit »aut nunc Christianos esse philosophos, aut philosophos iam tunc fuisse Christianos,« in hoc, quod uerum Deum, non uero alia Christiane religionis placita agnouerint. Sed de hoc adhuc in nostra de Tertulliani Apologetico dissertatione.

Ceterum eodem plane, quo ille, et Minucius noster, modo argumentatur Arnobius: »Da, inquit, uerum iudicium, et hec omnia circumspiciens, que uidemus, magis an sint dii ceteri, dubitabit, quam  in Deo cunctabitur, quem esse omnes naturaliter scimus, siue cum exclamamus: O Deus! siue cum illum testem constituimus improborum, et quasi nos cernat, faciem subleuamus in celum .«

Denique Lactantius similiter in ethnicos disputat: »Nam cum iurant, inquit, et cum optant, et cum gratias agunt, non Iouem, aut deos multos, sed Deum nominant, adeo ipsa ueritas, cogente natura, etiam ab inuitis pectoribus erumpit . . . . . At uero si qua necessitas grauis presserit, tunc Deum recordantur. Si belli tremor infremuerit, si alimenta frugibus longa siccitas denegauerit, si seua tempestas, si grando ingruerit, ad Deum confugiunt, a Deo petitur auxilium; Deus, ut subueniat, oratur. Si quis in mari,  uento seuiente, iactatur, hunc inuocat. Si quis aliqua ui afflictatur, hunc protinus implorat. Si quis ad extremam mendicandi necessitatem deductus, uictum precibus exposcit, Deum solum obtestatur, et per eius diuinum atque unicum numen .«

Porro illa Dei cognitio ita menti hominum intimisque sensibus ingenerata est, ut a nemine sine magno piaculo ignorari possit. Nam »ignorare, ait auctor noster, nec fas est, nec licet ingerentem sese oculis, et sensibus nostris celestem claritatem.« Quamobrem ille postea fidenter asseuerat, quoslibet Deum ignorantes non secus atque impios, debitis mulctandos esse penis ac suppliciis. Loquentem illum si audire uelis, ecce ipsamet eius uerba: »Eos merito, qui  Deum nesciunt, ut impios, ut iniustos, nisi profanus nemo deliberat; cum parentem omnium, et omnium Dominum non minoris sceleris sit ignorare, quam ledere.« Sed iam audisti citatos a nobis Paulum Apostolum, Tertullianum, Cyprianum eadem de illis pronuntiantes, qui nec ex rebus creatis, nec ex illa ingenita mentibus suis Dei cognitione, illum agnoscunt, aut uolunt agnoscere.

At huic de homini innata Dei cognitione opinioni quantum gentiles etiam philosophi faueant, ex illorum Oratore latino accipe: »Que est, inquit, gens aut quod genus hominum, quod non habeat sine doctrina anticipationem quamdam deorum, quam appellat Epicurus, id est, anteceptam animo  rei quamdam informationem, sine qua nec intelligi, nec queri, nec disputari possit . . . . . Cum enim non instituto aliquo, aut more, aut lege sit opinio constituta, maneatque ad unum omnium firma consensio, intelligi necesse est esse deos; quoniam insitas eorum, uel potius innatas cognitiones habemus. De quo autem omnium natura consentit, id uerum esse necesse est. Esse igitur deos confitendum est« . Quid autem illa hominis ethnici confessione et argumentatione uerius, nisi deos suos pro uero et unico Deo dixisset? At uide, queso, an hunc errorem emendauerit, ubi Ennii testimonio ostendit hunc uerum Deum, sicuti Minucius et Tertullianus aiunt, Iouis nomine ab omnibus inuocari: »Quod ni ita  esset,« inquit, »qui potuisset assensu omnium dicere Ennius:

      Aspice hoc
Sublime candens, quem inuocant omnes
   Iouem.
Illum uero et Iouem et dominatorem rerum, et omnia nutu regentem, et ut idem Ennius,

Patrem Diuumque hominumque.
et presentem, ac prepotentem Deum. Quod qui dubitat, haud sane intelligo, cur non idem, sol sit, an nullus sit, dubitare possit« .



CAPUT Iu. DE DEO UNO.



ARTICULUS PRIMUS. Examinatur argumentum, quo Octauius ethnicorum petarum Homeri et uirgilii, philosophorum Thaletis, Anaximenis, Diogenis Apolloniatis, Anaxagore, Pythagore et Xenophanis auctoritate unum dumtaxat Deum esse ostendit.


Quemadmodum Minucius ualidissimis rationum momentis, ac communi omnium populorum consensu demonstrat Deum reuera existere: ita etiam illum plane unicum esse, ipsorummet ethnicorum cum petarum tum philosophorum testimonio luculenter ostendit. A petis autem sic orditur: »Audio,« inquit,« petas quoque unum patrem diuum atque hominum predicantes, et talem esse mortalium mentem, qualem parens omnium dixerit.«

 Utrum uero unius pete Greci uel Latini, an plurium sint hec uerba, a nobis fortasse aliquis requiret. At in fine superioris articuli uidimus Iouem, quem omnes inuocant, ab Ennio peta uocari »Patrem diuumque hominumque.« Cicero autem ibi Balbum Stoicum inducit hec ipsa uerba citantem, quibus prestantissime mentis numen existere confirmet. Testatum preterea Augustinus facit eumdem Ciceronem , ubi probat a Stoicis Iouem »quem summum Deum« putabant, appellari, hos citasse Homeri uersus, sicque in latinam uertisse linguam:

Tales sunt hominum mentes quali pater ipse
 Iupiter, auctiferas lustrauit lumine terras.
Hi autem uersus apud ipsummet Homerum sic grece exhibentur:

,
. 
Quos latinus interpres sic reddidit:

Talis enim mens est terrestrium hominum
Qualem quotidie ducit pater hominumque deorumque.

Scimus quidem a Lactantio traditum, nichil ab Homero dari potuisse quod pertineat ad ueritatem; quippe qui humana potius quam diuina conscripserit . uerum preterquam quod Cicero hec carmina tamquam probata Stoicis citauit, ea sane Minucii nostri  proposito sic congruunt, ut ad illa collineasse plane uideatur. Si quis tamen, aut Ennium, aut alios petas ibi ab illo citari nobis recte probauerit, illi statim subscribemus.

Alter peta a Minucio, quemadmodum postea a Lactantio , nomine suo sic appellatur: »Quid Mantuanus Maro? Nonne apertius, proximius, et uerius,« id est, propius ad ueram de Deo sententiam accedit, eamque apertius et uerius declarat? Illius tamen uersus auctor noster nec integros, nec quo in libro habeantur, sed eorum dumtaxat sensum, et quedam uerba quamuis ex duobus eius libris excerpta, hunc exhibet in modum: »Principio celum et terras, et cetera mundi membra, spiritus intus alit, et infusa  mens agitat; inde hominum pecudumque genus, et quidquid aliud animalium.« Idem alio loco mentem istam et spiritum nominat. Hec enim eius sunt: »Deum namque ire per omnes terrasque tractusque maris, celumque profundum: unde homines et pecudes, unde imber et ignes.« Non igitur inutilis omnino quibusdam opere pretium erit integros uersus illos describere, et indicare ubi reperiantur. Priores autem in sexto Aeneidos libro sic leguntur:

Principio celum, terras, camposque liquentes,
Lucentemque globum lune, Titaniaque astra,
Spiritus intus alit; totamque infusa per artus
Mens agitat molem, et magno se corpore miscet:
Inde hominum pecudumque genus, uiteque uolantum,
Et que marmoreo fert monstra sub equore pontus. 
Posteriores uero in Georgicorum libro quarto sic habentur:

    Deum namque ire per omnes
Terrasque, tractusque maris, celumque profundum,
Hinc pecudes, armenta, uiros, genus omne ferarum;
Quemque sibi tenues nascentem arcessere uitas. 
In hos autem, ac potissimum priores uersus legende sunt Seruii obseruationes. Plures alios ac precipue Grecos petas, de quibus superiore tomo egimus, Minucius citare poterat : sed quia Homerum, uti apparet, omnium Grecorum petarum, Maronem uero Latinorum corypheum ac principem fuisse nemo non fatetur, idcirco horum testimonia ad precipuum illud christiane religionis  dogma probandum satis superque esse existimauit.

Ad celebriores itaque philosophos transit, probatque eos in eamdem, etsi non iisdem uerbis, re tamen uera conspirasse sententiam. A Thalete autem dicendi sic facit initium: »Thales Milesius, qui primus omnium de celestibus disputauit, rerum initium aquam,« ut alibi uidimus, »dixit, Deum autem eam mentem que ex aqua cuncta formauerit« . Et hec quidem decerpta uidentur ex Cicerone, ubi de eadem, ac Minucius noster, questione disputat. Philosophorum enim, sicuti ille, opiniones ibi recenset, atque ab eodem quoque Thalete sic incipit: »Thales Milesius, qui primus de talibus rebus quesiuit, aquam dixit esse initium rerum, Deum autem eam mentem que ex aqua  cuncta fingeret«  Eadem porro Lactantius, ac totidem pene ac Minucius uerbis postea tradidit .

Sed Minucius hec continenter subiunxit, que incuria amanuensium librariorum ita deprauata sunt, ut sine aliquo nouo codice manuscripto uix a quoquam uera eorum lectio inueniri queat. In editis etenim nostris sic exhibentur: »Et  altior et sublimior aque et spiritus ratio, quam ut ab homine potuerit , inueniri, a Deo tradita .« Nonne horum uerborum initio pro uoce eo, legendum sed, uel eiuscemodi aliquid? Ut ut sit, sensus Minucii esse uidetur altiorem et sublimiorem esse aque et spiritus,  tamquam rerum omnium cause, ut aiunt, materialis et efficientis rationem, quam ut ab homine potuerit inueniri, nisi a Deo ipso edoceatur. Quamobrem Thales hoc inuenire non potuit, quod a solo Deo traditum est. uerumtamen id ille poterat discere ab Aegyptiis quibuscum, ut alibi diximus, congressus fuerat. Aegyptii autem a Moyse, et hic a Deo illud acceperat .

»Anaximenes deinceps,« pergit Minucius, »et post, Apolloniates Diogenes era infinitum et immensum.« uerum Cicero utriusque opinionem separatim explicat. Et primum quidem de Anaximene hec illius sunt uerba: »Anaximenes era Deum statuit, eumque gigni, esseque immensum et infinitum, et semper in motu« . Minucius uero hec uerba, »eumque gigni,« de industria omisit: nam ille prioribus uerbis eo magis a uera nostra de Deo sententia aberrabat, quo propius subsequentibus, »infinitum et immensum,« ad eam accedere uidetur.

De Diogene uero Apolloniate ita Tullius postea: »Quid er, quo Diogenes Apolloniates utitur Deo, quem sensum habere potest, aut quam formam Dei?«  Quis uero qualisue fuerit ille er, quo Diogenes Apolloniates Deo utebatur, tacet quidem latinus ille orator: sed ab Augustino his uerbis declaratur: »Diogenes, Anaximenis alter auditor, erem quidem dixit rerum esse materiam, de qua omnia fierent, sed eum esse compotem  diuine rationis, sine qua nichil ex eo fieri posset« . uides sane quam merito iure Minucius dixerit eamdem esse utriusque Anaximenis et Diogenis de Deo opinionem, eamque a christiana non prorsus abhorrere. Quamuis enim ab aliis ideo dissentiat, quod erem rerum materiam dixerit, in hoc tamen cum Christianis consentit, quod pro certo habuisse uideatur erem, diuine rationis compotem, rerum omnium efficientem esse causam.

Non desunt enim scriptores qui suspicantur hos philosophos eris infiniti immensique nomine intellexisse non hunc quidem quem spiramus erem, sed diuinum quemdam spiritum, quemadmodum uirgilium canentem audiuimus, quo tota mundi machina  fouetur et animatur. Huic autem suspicioni fauere uidentur hec Plutarchi apud Eusebium de Anaximenis opinione uerba: »Anaximenes Milesius erem eiusmodi principium esse docuit; ex eo enim omnia nasci, in eumque uicissim cuncta dissolui. Nam animus, , noster, exempli causa, er est, nosque fouet ac tuetur, cunctumque adeo mundum spiritus erque, , complectitur: est autem spiritus eademque eris significatio, « . In primo autem Plutarchi de Philosophorum Placitis libro hec leguntur . Sed ibi Anaximenes ab eo redarguitur, quod rerum dumtaxat materiam, non uero efficientem causam  assignauerit. Prius uero Eusebius ex alio Plutarchi libro Stromatum non aliud ab Anaximene assertum fuisse narrat, nisi erem, quem infinitum putabat, rerum omnium esse principium. Sed hec ita explicat Lertius, tamquam Anaximenes quo inde prima rerum principia constituerit . At hi fortasse aut non totam illius, neque Diogenis Apolloniatis sententiam exposuere, aut infiniti nomine spiritus immensus intelligendus est. De utriusque porro opinione uidesis alios, a nobis alibi laudatos auctores, et Augustinum Epist. CXuIII, ad Dioscorum, pag. 338 .

Pergit Minucius: »Anaxagore, descriptio et motus  infinite mentis Deus dicitur.« Similiter Cicero: »Inde,« inquit, »Anaxagoras, qui accepit ab Anaximene disciplinam, primus omnium rerum descriptionem et motum, mentis infinite ui ac ratione designari et confici uoluit« . Alibi uero paulo aliter: »Anaxagoras materiam infinitam, sed eas particulas similes inter se, et minutas, eas primum confusas, postea in ordinem reductas a mente diuina« . Sed illius opinionem Lertius longe enodatius certiusque ex illius libris, et Timonis auctoritate sic exposuit: , , , ,  , , .

, ,
, ,
.
»Primus hic materie mentem adiecit, in principio Operis sui, suaui et magnifica oratione sic scribens: »Omnia simul erant, deinde accessit mens, eaque composuit; quamobrem et mens siue animus, , dicitur. Timon hoc ipsnm de Anaxagora in Sillis decantauit:

Nunc ubi Anaxagoras, mens est, fortissimus heros,
Qui mentem subito, nam mens non defuit illi,
Composuisse putat fuerant que incondita quondam.«
De illo quoque plura Lucretius, atque etiam Augustinus,  et nos quoque locis iam citatis .

Dehinc Minucius: »Pythagore Deus est animus, per uniuersam rerum naturam commeans, et intentus, ex quo etiam animalium omnium uita capiatur.« Ex Cicerone hec adhuc auctor noster delibauit: »Pythagoras,« ait ille, »censuit animum esse per naturam rerum intentum et commeantem, ex quo animi nostri carperentur« . Utrumque haud dubie secutus est Lactantius. Atque eo etiam recidit, quod de asserta ab illo Pythagorea unitate et dualitate Lertius Plutarchusque memorant, uti liquet ex his que de eodem philosopho superiori Apparatus nostri tomo locis  iam citatis obseruauimus .

Post hec autem Minucius: »Xenophanem,« inquit, »notum est omne infinitum cum mente, Deum tradere.« Ciceronis autem hec sunt uerba ipsissima: »Tum Xenophanes, mente adiuncta, omne preterea quod esset infinitum, Deum uoluit esse« . At Lertius paulo aliter, sed non alio prorsus sensu narrat eum existimauisse: »Dei substantiam globosam esse, nichilque cum hominibus habere commune. Totum cernere, totumque audire, non tamen respirare. Simulque  esse omnia, mentem, prudentiam, eternitatem« . Ibi autem hac uoce , globosam seu rotundam substantiam, nichil aliud nisi infinitam significat. Ea autem idcirco usus est, quia figura rotunda neque initium habet neque finem. Quapropter rursus Cicero alio in libro eamdem Xenophanis sententiam his retulit uerbis: »Xenophanes dixit unum esse omnia, neque id esse mutabile, et id esse Deum, neque natum umquam, et sempiternum, et conglobata figura« . Ante Minucii porro etatem Clemens Alexandrinus aperte docuit hanc Xenophanis sententiam consentaneam esse christiane doctrine, hisque Isaie uerbis: »Cui assimilauistis me, dicit Dominus?«  Quod quidem hunc ille probat in modum: , , .


, .
»Recte ergo Xenophanes Colophonius docens unum esse Deum, et incorporeum, subiungit:«

Maximus in genere est diuum atque hominum
   Deus unus,
Qui nec corpore, nec mente est mortalibus ullis
   Assimilis.
Hunc locum quem alibi breuiter attigimus, integrum descripsit Eusebius; qui tamen alio in loco Plutarchi uerba exhibet, quibus longe aliter Xenophanis de Deo opinionem representat. uidesis Epiphanium atque Theodoretum .



ARTICULUS II. De aliis gentilibus philosophis Antisthene, Speusippo, Democrito, Stratone, Epicuro, Aristotele, Heraclide Pontico, Theophrasto, Cleanthe, Zenone, Chrysippo, Diogene Babylonio, Xenophonte, Aristone et Platone.

Ad alios gentiles philosophos gradum, si placet, cum Minucio nostro faciamus. Quidnam autem de Deo Antisthenes ac Speusippus censuerint, ille sic enarrat: »Antisthenem, populares deos multos, sed  naturalem unum precipuum: Speusippum uero naturalem animalem, quo omnia reguntur, Deum nosse.« At hec procul dubio ex Cicerone mutuatus est, qui de utroque totidem pene uerbis dixerat: »Antisthenes in eo libro qui Physicus inscribitur, populares deos multos, naturalem unum esse dicit . . . . Nec multo secus Speusippus  Platonem auunculum subsequens, uim quamdam dicit, qua omnia regantur, eamque animalem« . De illa Antisthenis opinione Lactantius postea litteris eadem mandauit . De hoc autem philosopho ac de Speusippo alibi egimus . Lertius  uero in huius uita asserit eum intra Platonis auunculi sui dogmata perstitisse. uerum de illis ab eo labefactatis Numenius apud Eusebium expostulat. Denique Lertius animaduertit ab ipso scriptum fuisse Definitionum librum, quem nonnulli eum esse opinantur qui inter nota Platonis opera in lucem prodiit. Illius autem libri initio hec Dei definitio legitur: , , , : »Deus est animal immortale se ipso contentum, essentia sempiterna, nature boni causa« .

Rursum uero ex Cicerone ea Minucius delibauerat,  que de Democrito postmodum adiecit: »Quid Democritus, quamuis atomorum primus inuentor, nonne plerumque naturam, que imagines fundat, et intelligentiam, Deum loquitur?« Etenim Cicero similiter de illo: »Quid Democritus, inquit, qui tum imagines earumque circuitus in deorum numero refert, tum illam naturam que imagines fundat ac mittat, tum scientiam intelligentiamque nostram« . Quocirca Augustinus hec ad Dioscorum de illa Democriti opinione scribit: »Quanto melius ne audissem quidem nomen Democriti, quam cum dolore cogitarem nescio quem suis temporibus magnum putatum, qui Deos esse arbitraretur imagines que de solidis corporibus fluerent, solideque ipse non essent, easque hac atque hac motu  proprio circumeundo, atque illabendo in animos hominum, facere ut uis diuina cogitetur, cum profecto illud corpus unde imago flueret, quanto solidius est, tanto prestantius quoque esse iudicetur. Ideoque fluctuauit, sicut isti dicunt, nutauitque sententia; ut aliquando naturam quamdam, de qua fluerent imagines, Deum esse dicent, qui tamen cogitari non posset, nisi per eas imagines quas fundit et emittit, id est, que de illa natura, quam nescio quam corpoream et sempiternam, ac per hoc etiam diuinam putat, quasi corporis similitudine, continua uelut emanatione ferrentur, et uenirent, atque intrarent in animos nostros; ut Deum uel deos cogitare possemus« . Sed quantumuis fluctuauerit uacillaueritque Democritus,  ex his certe que ipse Augustinus ac Cicero de illius opinione scriptis tradiderunt, quis non uideat Minucium iure haud immerito dixisse quodam saltem modo agnitam ab illo fuisse naturam diuinam, ac Deum reuera esse unum? Atqui id ad eiusdem Minucii sufficiebat propositum.

Stratonis dehinc opinionem his paucissimis uerbis exponit: »Straton quoque et ipse naturam.« Sed quo pauciora, eo minus clara sunt hec uerba. Eorum itaque enodationem sepius laudatus a nobis Cicero tibi suppeditabit: »Nec audiendus est,« inquit, »eius, Theophrasti, auditor Strato, is qui physicus appellatur, qui omnem uim diuinam in natura sitam esse censet, que causas gignendi, augendi, minuendiue habeat, sed careat omni sensu et figura« . uisne plura? Audi rursus eumdem Oratorem de illo loquentem: »Negas sine Deo posse quidquam. Ecce tibi e transuerso Lampsacenus Strato, qui det isti Deo immunitatem magni quidem muneris. Sed cum sacerdotes deorum uacationem habeant, quanto est equius habere istos Deos? Negat opera deorum se uti ad fabricandum mundum. Quecumque sint docet omnia esse effecta natura, nec ut ille qui asperis et leuibus, et hamatis uncinatisque corporibus concreta hec esse dicat, interiecto inani: somnia censet hec esse Democrati non docentis, sed optantis. Ipse autem singulas mundi partes persequens, quidquid aut sit, aut fiat, naturalibus fieri aut factum esse docet ponderibus et motibus.  Sic ille Deum opere magno liberat, et me timore« . Alium tibi citari si desideras, en presto est Plutarchus qui hoc de Stratonis opinione scriptum reliquit: , , , , , , , , . »Et quidem Peripateticorum reliquorum summus Strato, neque cum Aristotele sentit multis de rebus, et de motu, mente, anima, ortu, contraria Platoni defendit. Denique mundum ipsum animal esse negat, aitque naturam sequi fortune impetus, casu initium motus nature prebente, et deinde sic a natura motus physicos  absolui« . Quam porro Strato naturam appellauit, iam a Cicerone explicatum uidimus. Sed de hac illius opinione nobis aliquid adhuc dicendum erit, ubi quomodo a Lactantio refellatur, palam omnibus facere conabimur.

Minucium nostrum interim sequamur: »Etiam Epicurus ille,« inquit, »qui deos aut otiosos fingit, aut nullos, naturam tamen superimponit.« Sed hanc Epicuri de Deo opinionem fuse enucleat apud Ciceronem uelleius Epicureus. Postquam enimuero multis probauit Dei uitam eam esse, qua nichil beatius, nichil omnino bonis omnibus affluentius excogitari potest, hanc sententie sue reddit rationem: »Nihil enim agit, nullis occupationibus est implicatus, nulla  opera molitur, sua sapientia et uirtute gaudet: habet exploratum fore se semper cum in maximis, tum in eternis uoluptatibus« Postea ille ibidem declarat Epicurum falso docuisse natura effectum esse mundum: nichil opus fuisse fabrica, eamque rem ei esse facillimam« . Nam omnia, ut iam diximus, fortuito atomorum concursu facta fuisse garriebat. Denique ibidem uelleii seu Epicureorum nomine Tullius dixit: »Et pie sancteque colimus naturam excellentem, atque prestantem.« At Minucius noster que Epicurus falsa esse docebat, ab his distinguit, quibus prestantiorem ceteris omnibus naturam, atque idirco diuinam, uolens nolens, confessus est. Adi, si lubet, Lertium, et Menagii ac Gassendi in illum notas, et alium huius  librum .

Deinceps uero Minucius plurima transcripsit Ciceronis uerba, quibus Aristotelis de Deo refert opinionem. Ecce siquidem quomodo ille loquitur: »Aristoteles uariat, et assignat tamen unam potestatem. Nam interim mentem, mundum interim Deum dicit, interim mundo Deum preficit.« Sic autem Tullius: »Aristoteles in tertio de Philosophia libro multa turbat, a magistro Platone uno dissentiens. Modo enim menti tribuit omnem diuinitatem, modo mundum ipsum Deum dicit esse, modo quemdam alium preficit mundo« . Et hec quidem decerpsit Minucius, sed reliquit  sequentia: »Eique eas partes tribuit, ut replicatione mundi quadam motum regat atque tueatur: tum celi ardorem Deum dicit esse . . . . . Cum autem sine corpore idem uult esse Deum, omni illum sensu priuat et prudentia.« Pauciora nichilominus, quam uterque, de illa Aristotelis sententia retulit hunc in modum Lactantius: »Aristoteles quamuis secum ipse dissideat, ac repugnantia sibi dicat et sentiat, is summam tamen unam mentem mundo preesse testatur« . Et breuius adhuc alio in libro: Eadem fere, inquit, atque Antisthenes,« de quo nos paulo ante diximus »Aristoteles cum suis Peripateticis.« uidesis Plutarchum, Lescalopierum, ac si uelis que alibi obseruauimus .

Preterea »Heraclides Ponticus, ait Minucius, Deo diuinam mentem, quamuis uarie adscribit, alias mundo, alias diuine menti tribuens principatum.« At hec quidem, et alia insuper de illo tradit Cicero: »Ex eadem,« inquit, »Platonis schola Ponticus Heraclides puerilibus fabulis refersit libros; et tamen modo mundum, tum mentem diuinam esse putat: errantibus etiam stellis tribuit diuinitatem, sensuque Deum priuat, et eius formam mutabilem esse uult, eodemque libro rursus terram et celum refert in Deos« . Minucius itaque, sicuti uides, de Heraclidis opinione ea tantum refert, que ad rem suam faciebant. Illius uitam scripsit Lertius, nosque de illo tomo superiori loco paulo ante citato disseruimus .

Quatuor subinde alios philosophos simul Minucius ita coniungit: »Theophrastus et Zenon, et Chrysippus, et Cleanthes sunt et ipsi multiformes, sed ad unitatem prouidentie omnes reuoluuntur.« Tum continuo trium posteriorum opiniones singillatim recenset, sed nichil de primo amplius dixit. Utrum autem id ab ipsomet Minucio, uel librarii oscitantia omissum fuerit, quis asserere audeat? Theophrasti porro opinionem si scire aueas, eam tibi patefacient hec Ciceronis uerba: »Nec uero Theophrasti inconstantia  ferenda est; modo enim menti diuinum tribuit principatum, modo celo, tum autem signis, sideribusque celestibus« . uide, si lubet, que de illo alibi animaduertimus .

His obseruatis, iam quid de tribus aliis Minucius statuat, examinemus. A Cleanthe autem sic incipit: »Cleanthes mentem, modo animum, modo ethera, plerumque rationem, Deum asserit.« Ita ille ab ultimo exorsus est, quamuis eum, sicuti Cicero, cuius uestigiis more suo insistit, Zenonis discipulum fuisse fateatur. De illius autem sententia hec scriptis ipse Cicero mandauit: »Cleanthes qui Zenonem audiuit, tum ipsum mundum Deum dicit esse; tum totius nature  menti atque animo hoc nomen tribuit, tum ultimum et altissimum, atque undique circumfusum, et extremum omnia cingentem, atque complexum ardorem, qui ether nominatur, certissimum Deum iudicat« . Quod quidem ille fusius adhuc enucleat, quemadmodum a nobis alibi annotatum est .

Secundum dehinc locum Minucius Zenoni Cleanthis magistro assignat, illiusque de Deo opinionem sic exponit: »Zenon, eiusdem magister, naturalem legem atque diuinam, et ethera interim, interdumque rationem uult omnium esse principium. Idem interpretando, Iunonem era, Iouem celum, Neptunum mare, ignem esse uulcanum, et ceteros similiter uulgi Deos elementa esse monstrando, publicum grauiter  arguit et reuincit errorem.« Nonne autem hec adhuc delibata sunt ex hoc Ciceronis loco? »Zenon naturalem legem diuinam esse censet, eamque uim obtinere recta imperantem, prohibentemque contraria . . . . . Alio loco ethera Deum dicit esse . . . . . Aliis autem libris rationem quamdam per omnem pertinentem naturam, ut diuinam esse affectam putat. Idem astris hoc idem tribuit, tum annis, mensibus, annorumque mutationibus. Cum uero Hesiodi Theogoniam interpretatur, tollit omnino usitatas perceptasque cognitiones deorum. Neque enim Iouem, neque Iunonem, neque uestam, neque quemquam qui ita appelletur in deorum habet numero, sed rebus inanimatis atque mutis, per quamdam significationem hec tribuit nomina« . Lertius uero testatum nobis facit eam fuisse Zenonis opinionem: , , , , . »Unum esse Deum, et mentem, et fatum, et Iouem, multisque aliis appellari nominibus« . Que quidem nomina ille postea recensuit. Hinc Tertullianus: »Apud uestros quoque sapientes , id est, sermonem atque rationem, constat artificem uideri uniuersitatis. Hunc enim Zeno determinat factitatorem, qui cuncta in dispositione formauerit, eumdem et fatum uocari, et Deum, et animum Iouis, et necessitatem omnium rerum« . Tertullianum sequitur Lactantius . Sed quedam ex iis iam attigimus  in superiore Apparatus nostri tomo . Qua autem ratione iidem Zeno et Stoici deos uulgi elementa esse putauerint, in sequenti dissertatione ostendemus .

Tertius a Minucio appellatur Chrysippus qui »eadem fere,« inquit, »uim diuinam, rationalem naturam, et fatalem necessitatem Deum credit: Zenonemque interpretatione physiologie in Hesiodi, Homeri, Orpheique carminibus imitatur.« Atque hec longe fusius Cicero prosequitur . Ex primo etenim eiusdem Chrysippi de natura deorum libro, hec litteris consignata memorat: »Ait uim diuinam in ratione esse positam, et uniuerse nature  animo, atque mente; ipsumque mundum, Deum dicit esse, et eius animi fusionem uniuersam: tum eius ipsius principatum, qui in mente et ratione uersetur, communemque rerum naturam, uniuersa atque omnia continentem; tum fatalem umbram, et necessitatem rerum futurarum.« Quibus quidem alia, que ibidem legere poteris, cum adiecisset, hec ex secundo illius de Natura itidem Deorum libro retulit: »In secundo autem uult Orphei, Musei, Hesiodi, Homerique fabellas accommodare ad ea, que ipse primo libro de diis immortalibus dixerat, ut etiam ueterrimi pete, qui hec ne suspicati quidem sint, Stoici fuisse uideantur.« De his autem aliisque Stoicis uidesis Lertium, qui eorum uitas publicauit, Plutarchum, Lipsium, ac que a nobis tomo superiore  obseruata sunt. 

Prosequitur Minucius noster, et ait: »Babylonio etiam Diogeni, disciplina est exponendi et disserendi Iouis partum, et ortum Minerue, et hoc genus cetera, rerum uocabula esse, non deorum.« Preiuerat Cicero his uerbis: »Diogenes Babylonius,« quem alibi magnum et grauem Stoïcum uocat, »in eo libro, qui inscribitur de Minerua, partum Iouis ortumque uirginis ad philosophiam traducens, disiungit a fabula « Alios eius libros  de Diuinatione, Nobilitate, et Legibus ab eodem Cicerone, Atheneo, et Plutarcho citatos reperies. Lertio autem si credas, »Stoicus,« fuit »ex Selencia, appellatusque est Babylonius ob urbium uicinitatem:« Si Gellio fidem habeas, ille Plauti pete, Carneadisque Academici uixit tempore: si Luciano, usque ad secundum supra nonaginta annos uitam suam produxit .

Quid plura? Duos alios Minucius profert in medium, qui Dei maiestatem ab hominibus intelligi posse pernegarunt. Alter enim, ut illius uerbis utamur,  »Socraticus Xenophon formam Dei ueri negat uideri posse, et ideo queri non oportere.« Alter uero, »Aristo Chius comprehendi omnino non posse.« De priore enodatius Cicero: »Xenophon facit in iis, que a Socrate dicta retulit, Socratem disputantem, formam Dei queri non oportere, eumdemque et solem, et animum Deum dicere, et modo unum, tum autem plures deos.« In quarto autem Xenophontis Memorabilium libro, id quod de eo narrat Cicero, reuera inuenitur. Primam uero huius propositionis partem in usus suos sumpsit Minucius noster, et post illum Lactantius, atque etiam Theodoretus. Nos autem de ea alibi egimus .

Pauca Minucii de Aristonis opinione uerba, pluribus his Cicero, ac clarioribus exposuit: »Neque formam Dei intelligi posse censet, neque in diis sensum esse dicit, dubitatque omnino Deus animans necne sit .« Obseruandum obiter in regio cod. ms. Minucii non legi sicut in editis »Aristo Chius,« Sed »Aristo Stoicus.« Quapropter rogabis fortasse, an ibi »Stoicus« potius, quam »Chius« legendum? Sed quolibet modo legas, parum interest. Aristo siquidem et patria Chius, et philosophie secta Stoicus fuit. Id autem satis patet ex iis que de illo alibi animaduertimus 

Horum denique philosophorum agmen merito claudit Plato, ceterorum omnium facile princeps. Illius autem de Deo sententiam sic Minucius enarrat: »Platoni in Timeo Deus est, ipso suo nomine mundi parens, artifex anime, celestium terrestriumque fabricator quem et inuenire difficile pre nimia et incredibili potestate, et cum inueneris, in publicum dicere impossibile prefatur.« Quocirca palam ille declarat hanc Platonis sententiam aliis omnibus esse apertiorem, totamque fere celestem, »nisi ille persuasionis ciuilis nonnumquam admixtione sordesceret,« hoc est, nisi Socratis preceptoris sui cicutam necemque ueritus, falsis uanisque imperiti uulgi opinionibus ignaue seruiliterque interdum adulari coactus fuisset.  Unde Iustinus Martyr: , . »Plato multorum deorum cultum amplexos ueritus, contraria inter se opificem Deum suum inducit loquentem« , cum aliis utique diis, quos ab eo genitos fuisse ibidem dixerat.

Cicero autem ubi illius opinionem enarrat, primum exprobrat inconstantiam: »Iam de Platonis inconstantia,« ait, »longum est dicere, qui in Timeo patrem huius mundi nominari negat posse, in Legum autem libris quid sit omnino Deus, inquiri oportere non censet« . Eumdem Platonis librum, ac sententiam  citauit Lactantius« . Sed plura ibi Cicero, et postea Eusebius de ipso Platone, eiusque inconstantia memorant, quibus respondere Lescalopierius conatus est . Ea autem Minucius ad institutum suum non conducentia pretermisit.

Porro autem citata a Minucio et aliis Platonis uerba in eius Timeo sic reuera leguntur: »Atque illum quidem parentem huius uniuersitatis inuenire difficile, et cum inueneris, indicare in uulgus impossibile, « . Eadem transcripsit Athenagoras, ubi sicut  Minucius noster, plane ostendit ethnicos philosophos unum agnouisse summum Deum . Rursus uero illa philosophi uerba citarunt Cicero in Fragmentis, et Tertullianus, nosque alibi ea retulimus .

Tum deinde Minucius hec subnectit: »Eadem fere et ista, que nostra sunt Nam et Deum nouimus, et parentem omnium diximus.« Similiter Athenagoras: , , , , , . »Quod si non impia est hec Platonis de uno uniuersitatis  ingenito Deo sententia, ne nos quidem fuerimus impii, qui illum agnoscimus et obseruamus Deum, cuius ut uerbo fabricata sunt, sic spiritu continentur hec uniuersa.«

Ex his omnibus philosophorum opinionibus ita explicatis hanc Minucius conclusionem elicit: »Exposui opiniones omnium ferme philosophorum, quibus illustrior gloria est, Deum unum multis licet designasse nominibus, ut quiuis arbitretur aut nunc Christianos esse philosophos, aut philosophos fuisse iam tunc Christianos,« eo uidelicet sensu, quem superius explicauimus. At perpende, queso, utrum ab hac conclusione longe recesserit Augustinus, qui de iisdem philosophis hec pronuntiat: »Itaque si hanc uitam illi uiri nobiscum rursum agere potuissent, uiderent  profecto cuius auctoritate facilius consuleretur hominibus, et paucis mutatis uerbis atque sententiis, Christiani fierent, sicut plerique recentiorum nostrorumque temporum Platonici fecerunt« . Unum porro his adiicere liceat, plerosque illos philosophos eamdem ob causam citari a Tertulliano, Lactantio, et aliis, atque ex eorum opinionibus idem plane confici ac concludi. Sed de illis postea agemus.



ARTICULUS III. Expenditur aliud Octauii de Deo uno argumentum, ex terrenorum regnorum, et rerum naturalium exemplis desumptum.

Ex terrenis, imperiis, ubi nullus regni socium pati  potest, aliud Minucius petit argumentum, quo non modo unum dumtaxat Deum esse, sed illius unius tantum imperio omnia gubernari confirmat ac conuincit: »Quando enim,« inquit ille, »umquam regni societas aut cum fide cepit aut sine cruore permansit?« Antea Ennius apud Ciceronem:

Nulla sancta societas, nec fides regni est. 

Minucius uero noster id quatuor probat exemplis, quorum ultimum a Cicerone ibidem proponitur. Sed ea auctor noster quo breuius, eo obscurius retulit. Nam ne nomine quidem suo illos, quibus de agitur, umquam appellat. Non abs re itaque erit hec paulo enodatius explicare.

 A Persis itaque initium hisce duxit uerbis: »Omitto Persas, de equorum hinnitu augurantes principatum.« uerum quis hec intelliget, nisi Darii Persarum regis historiam nouerit aut reuocarit in memoriam? Occisis siquidem Magis, oppressaque sordida, ut ait ualerius Maximus, eorum dominatione, Darius ex pacto et conuentu rex solus creatus est, postquam eius equus sub ipsum solis ortum dolo Aebaris hinnitum edidisset . uidesis Herodotum, Iustinum historicum, ualerium Maximum, et alios .

Nec magis clara sunt hec subsequentia Minucii uerba: »Et Thebanorum par mortuum, fabulam transeo:« uel obscurius ac corrupte in codice regio  »per mortuam fabulam.« Paucis his uerbis Minucius decantatam a Statio Polynicis et Eteoclis fratrum, atque Oedipi Thebanorum regis filiorum fabulam perstringit . Hec autem sic narratur. Cum Oedipus in exsilium sponte proficisceretur, eisdem illis filiis suis regno suo ea lege cessit, ut alternis imperarent. Natu porro maior Eteocles postquam anno primo regnasset, Polynici subsequenti anno imperandi locum denegauit. Repulsam ille passus, se contulit ad Adrastum Argiuorum regem, et Argiam illius filiam sibi despondit. Tum coacto exercitu, Thebanis ille cum Tydeo, altero Adrasti genero, intulit bellum. In eo autem ambo fratres Eteocles et Polynices singulari certamine inito, mutuis uulneribus occiderunt. Denique  eorum cadaueribus rogo impositis, flamma duas in partes sese in odii implacabilis signum diuisisse fertur. Audi, si lubet, Ouidium illud his uersibus canentem:

Consilio, commune sacrum cum fiat in ara
   Fratribus, alterna qui periere manu.
Ipsa sibi discors, tanquam mandetur ab illis
   Scinditur in partes atra fauilla duas. 

Exstant hanc in rem Greci Branoris uersus, quos Ausonius latinos fecit . Atque ut Pausaniam, Diodorum Siculum, Senecam aliosque omittamus, Lucanus ad id allusit his uersibus:

   Ostendens confectas flamma latinas
Scinditur in partes, geminoque cacumine surgit
Thebanos imitata rogos.

 Deinde uero Minucius: »Ob pastorum,« inquit, »et case regnum, de geminis memoria notissima est.« Recte quidem, sed longe clarius, si Romuli et Remi nomen addidisset. Nemo enim nescit Remum, propterea quod fratris ludibrio nouos transiliuisset Rome muros, ab irato fratre Romulo, aut illius saltem iussu interfectum .

Eorum quoque, quos auctor noster ultimum profert in exemplum, nomina reticuit: »Generi et soceri,« ait ille, »bella toto orbe diffusa sunt, et tam magni imperii duos fortuna non cepit« At Cyprianus, qui hec tria posteriora exempla, sicut et alia plura ex Minucio, uti diximus, compilauit; utrumque suo appellat nomine: »Pompeius,« inquit, »et Cesar affines  fuerunt, nec tamen necessitudinis fedus in emula potestate tenuerunt« . Quomodo autem affines, atque unus socer, generque alius fuerit, his Suetonii de Cesare uerbis dices: »Ad retinendam Pompeii necessitudinem ac uoluntatem, Octauiam sororis sue neptem, que C. Marcello nupta erat, conditione ei detulit, sibique filiam eius in matrimonium petiit« , Fausto Sylle destinatam. Prius uero dixerat: »Sub idem tempus Calphurniam L. Pisonis filiam, successuri sibi in consulatu, duxit uxorem, suamque Iuliam Cn. Pompeio collocauit, repudiato priore sponso Seruilio Cepione« . uide preterea, si lubet, Plutarchum in uita Pompeii, et alios Romane historie scriptores .

Neque porro homines tantum, sicuti Minucius pergit, pati potuerunt regnum duos inter, etiam arctioribus nature uinculis coniunctos, diuidi, sed nec ipsa quoque natura. »uide,« inquit, »cetera: Rex unus apibus, dux unus in gregibus, in armentis rector unus.« Que quidem Cyprianus totidem uerbis retulit . Uterque uero inde concludit, neque summam in celo diuidi potestatem, atque idirco unum dumtaxat esse Deum. Plura ex his alia huiuscemodi post Lactantium, de quo nos suo loco, Hieronymus profert exempla, quibus probandum susceperat unum in monasterio debere esse rectorem: »Etiam muta,« ait, »animalia, et ferarum greges duces sequuntur suos. In apibus principes  sunt. Grues unam sequuntur ordine litterato. Imperator unus; iudex unus prouincie. Roma ut condita est, duos fratres simul habere reges non potuit, et parricidio dedicatur. In Rebecce utero Esau et Iacob bella gesserunt . . . . . In naui unus gubernator; in domo unus dominus. In quamuis grandi exercitu unius signum exspectatur.« .

Ex iis autem sic contra Cecilium gentilem Octauius Minucii nomine argumentatur: »Tu in celo summam potestatem diuidi credis, et scindi ueri illius ac diuini imperii totam potestatem?« Cyprianus paucioribus uerbis: »Multo magis,« inquit, »mundi unus est  rector .« Et hoc quidem argumentum Athanasius hunc urget in modum, quo illius uim et pondus omnes adhuc facilius sentire percipereque possunt. »Ipse,« inquit, »dispositionis ordo, omniumque partium concors conspiratio, non multos, sed unum mundi ducem et moderatorem esse manifeste ostendit. Nam si plures mundo preessent, ordo ille seruari non posset; sed omnia confusione et perturbatione plena essent, dum unusquisque omnia ad suum arbitrium traheret, et aduersus alium pugnaret. Namque et multos deos, nullos deos esse, , ducebamus, sic multos rectores nullos rectores, esse dicendum est. Cum enim alter alterius imperium euerteret, nullus certe esset, qui  imperaret et dominaretur, nemo qui regeret et gubernaret« .

Quis autem non uideat idem penitus a Minucio nostro hac probari ratione? »Cum palam sit parentem omnium Deum nec principium habere nec terminum, qui natiuitatem omnibus prestet, sibi perpetuitatem, qui ante mundum fuerit, sibi ipse pro mundo, qui uniuersa quecumque sunt uerbo iubet, ratione dispensat, uirtute consummat« Eadem porro et antea a Tertulliano et postea a Cypriano dicta esse uidimus. Cernisne quanti roboris sit istud argumentum, quo doctissimi illi uiri euidenter demonstrant nullos plane, si plures sint, posse esse deos, atque idcirco ut unus tantummodo, nec plures sint dii, esse prorsus necessarium?



CAPUT u. DE DEI NOMINE, NATURA, ET ATTRIBUTIS.



ARTICULUS PRIMUS. Quis et quid sit Deus, quodue eius nomen, ac quomodo ab homine cognoscatur; tametsi corporeis oculis uideri non possit.

Quamuis Octauius tam certis, quam euidentibus, argumentis probauerit Deum existere, eumque esse unicum, Cecilius tamen solita gentilium peruicacia adhuc nutans, eorum, si tamen potuisset umquam, uim et robur infirmare hac percunctatione conatur: »Unde,« inquit, »uel quis ille, aut ubi Deus unicus, solitarius, destitutus, quem non gens libera, non regna,  non saltem Romana superstitio nouerant? Iudeorum sola et misera gentilitas unum et ipsi Deum coluerunt.« Ad hec autem Cecilii, aliorumque Gentilium, interrogata Minucius constanter respondet eorumdem omnino Iudeorum Deum esse atque Christianorum, quos Cecilius ipse iam tum per totum terrarum orbem dispersos, ac Tertullianus, uti obseruauimus, loca omnia impleuisse declarauerat.

Interroganti autem quis ille Deus sit, respondet Octauius: »Nec nomen Deo queras: Deus nomen est. Illic uocabulis opus est, cum per singulos propriis appellationum insignibus multitudo dirimenda est, Deo qui solus est, Dei uocabulum totum est; quem si patrem dixero, terrenum opineris; si regem, carnalem suspiceris; si dominum, intelliges utique mortalem.  Aufer additamenta nominum, et perspicies claritatem.« Apud Cyprianum, qui primam phrasim totidem uerbis transcripsit, omissa sunt hec duo uerba »per singulos,« atque ibidem scriptum est: »Deus nomen illi; illic uocabulis opus est, ubi propriis appellationum insignibus multitudo dirimenda est« . Neque ibi ille plura.

Lactantius autem de Trismegisto: »Hic,« inquit, »scripsit libros, et quidem multos, in quibus maiestatem summi ac singularis Dei asserit, iisdemque nominibus appellat, quibus nos, Deum et Patrem: ac ne quis nomen eius requireret, esse dixit eo quod nominis proprietate non egeat, ob ipsam unitatem . Trismegisti  uerba a Lactantio sic citata sunt: , , . Tum deinde ipsemet Lactantius sic disputat: »Deo igitur nomen non est, quia solus. Nec opus est proprio uocabulo, nisi cum discrimen exigit multitudo; ut unamquamque personam sua nota et appellatione designes. Deo autem, quia semper unus est, proprium nomen est Deus.« At quod ibi post greca Trismegisti uerba adiecit, illud profecto ex nostro auctore, sicut et alia plura, delibasse uidetur, et sensum illius reddidit clariorem.

Docet itaque Minucius primo naturam Dei esse simplicissimam, que nullo penitus modo diuidi queat, ipsum uero neque terrenum, neque corporeum, neque mortalem, atque ideo spiritalis immortalisque  esse substantie.

Deinde uero Deum quidem, qualis quantusque in se est, a nobis non cognosci: quemlibet tamen hominem ab illius idea, quecumque terrena et imperfecta sunt remouendo, ad manifestam illius peruenire cognitionem.

Tertio, nomina iis tantum rebus imponi, que a se inuicem distincte, ac diuerse sunt; ut que una queque sit, designetur. Quamobrem Deo, inquit, qui simplicissimus est, ac solus ante omnes creaturas semperque exstitit, nullum, uti mox citatus a Lactantio Trismegistus aiebat, nomen dari potest. Neque absimili prorsus modo Iustinus Martyr: , , .« Fieri omnino  non potest, ut proprium aliquod Deo nomen attribuatur, propterea quod nomina ad designationem et discretionem subiectarum rerum imponantur, que uarie sunt et multe. Deo autem, qui nomen inderet, nemo ante eum exstitit: neque ipse se ipsum nomine aliquo designari opus esse duxit, unus et solus existens .« Rursus uero alibi haud semel ille, sicut et alii Ecclesie Patres, negat ullum fingi posse proprium Dei nomen.

Neque his officit, quod Celso obiicienti Deum esse innominabilem, respondet Origenes: . , , , .  , . . . . . , , , , , , . »Distinctione opus est. Si enim hoc uult, quod in uerborum significatis nichil potest Dei proprietates exprimere, uerum est; quandoquidem multe qualitates sunt innominabiles. Quis enim discernat nominibus qualitatem dulcedinis palmule, et dulcedinis carice . . . Non mirum igitur, si Deus hoc pacto est innominabilis. Quod si nominabile accipiatur, quatenus auditorem potest nominibus  ad aliquam cognitionem Dei manuducere, quantum nature humane licet comprehendere, non absurde dicetur nominabilis .« Fatetur siquidem Origenes a nemine posse Deo proprium nomen imponi, nec ab ullo nominari, nisi quatenus fragilitati humane datum est.

At iis quidem ita uere prorsus ac recte positis, Minucius noster, ac cum illo Cyprianus, et Lactantius asserunt hoc uocabulum Deus, reuera esse, quantum homini, ut ait Origenes, eum nominare fas est, totum ac proprium ueri Dei nomen. Antea uero illud a Tertulliano his comprobatum uerbis legimus: Anima »licet corpore pressa, licet . . . . Deum nominat, hoc solo, quia proprie uerus hic Deus bonus et  magnus .« Quapropter hoc Dei nomen ipsi soli nec alteri dandum esse asseuerat.

Quis autem ille sit, si quis a Minucio nostro, quemadmodum Cecilius, sciscitetur, hoc protinus ab eo responsum accipiet: »Hic nec uideri potest, uisu clarior est, nec comprehendi, tactu purior est  nec estimari, sensibus maior est , et ideo sic eum digne estimamus, dum inestimabilem dicimus« . Ea autem omnia, his tantum exceptis, que uncinis clauduntur, totidem uerbis descripsit Cyprianus.  At utroque prior Tertullianus, idem aliis uerbis hunc dixerat in modum: »Inuisibilis est, etsi uideatur; incomprehensibilis, etsi per gratiam representetur; inestimabilis, etsi humanis sensibus estimetur, ideo uerus tantus est. Ceterum quod uideri communiter, quod comprehendi, quod estimari potest, minus est et oculis quibus occupatur, et manibus quibus contaminatur, et sensibus quibus inuenitur. Quod uero immensum, soli sibi notum est; hoc est, quod Deum estimari facit, dum estimari non capit: ita eum uis magnitudinis et notum hominibus obiicit et ignotum.« Eadem a Theophilo Anthiocheno, et a Nazianzeno aliisque Ecclesie Patribus sepe sepius tradita quis ignorat? 

 Sed contra hec tam certa tamque uera documenta insurget adhuc aliquis ethnicus, et cum Cecilio urgebit, hec Christianorum placitorum monstra esse ac portenta, quibus se frustra Deum habere affirmant. Etenim illum nec ostendi, nec uideri posse fateri coguntur. At, quid mirum, ait Minucius, si Christiani Deum suum, quem ex operibus eius euidenter agnoscunt, corporis oculis se non uidere profitcantur? Numquid tu ipse, quisquis es gentilis homo, uentum et flatus, quibus omnia impelluntur, oculis tuis uides? Numquid oculorum tuorum acies solem, qui omnibus uidendi causa est, intuendo non hebescit, et obtunditur? Numquid animam tuam, qua uiuis, qua animaris, qua loqueris, uides ac conspicis?

 Nec suum, queso, ullus inducat in animum a solo auctore nostro his comparationibus infirmatas fuisse uanas ethnicorum argutias, et cauillationes. Nam iisdem comparationibus usi sunt, non antiquissimi modo, aliique Ecclesie Patres, sed doctissimi etiam quidam gentilium Scriptores. Atque ut ex multis quosdam seligamus, Theophilus Antiochenus: »Deus uniuersa,« inquit, »cum non forent, creauit, ut ex operibus suis quam excellens sit, homini innotesceret. Est anima humana in humano corpore, non uidetur, inuisibilis existens, uerum ex corporis motibus cognoscitur, sic nec Deus humanis et corporeis oculis uideri potest . . . Quemadmodum si quis cernat nauem, suis armamentis instructam, mare sulcare et in portum appellere, certe credit aliquem a quo gubernetur,  in ea esse gubernatorem . . . . Si in solem, quod sane minimum est elementum,« cum Deo uidelicet compositum, »homo oculos intendere nequit, propter caloris et potentie excellentiam, multo minus gloriam Dei, que ineffabilis est homini, homo mortalis contueri potest« . Plura adhuc ille ibi, que si grece scripta uidere cupias, in eius libro legere haud difficiliter poteris.

Postea uero Lactantius eodem plane modo argumentatur ac plures quoque adhibet eiuscemodi comparationes: »Ante omnia, quoniam Deus ab homine uideri non potest, ne quis tamen ex eo ipso putaret Deum non esse, quia mortalibus oculis non uidetur: inter cetera institutorum suorum miracula, fecit  etiam multa, quorum uis quidem apparet, substantia tamen non uidetur, sicut est uox, odor, uentus, ut harum rerum argumento et exemplo, etiam Deum, licet sub oculos non ueniret, de sua tamen ui, et effectu, et operibus, cerneremus. Quid uoce clarius, aut uento fortius, aut odore uiolentius? Hec tamen cum per erem feruntur, ad sensusque nostros ueniunt, et eos potentia impellunt, non cernuntur acie luminum, sed aliis corporis partibus sentiuntur. Similiter Deus non aspectu nobis, alioue fragili sensu comprehendendus est, sed mentis oculis intuendus, cum opera eius preclara et miranda uideamus« . Ireneum aliosque eadem enarrantes adire poteris: longiora quippe illa sunt, ut omnia transcribamus.

 Quid quod, et ipse Cicero, ut etiam ethnicis hominibus ethnicum scriptorem opponamus, simili prorsus modo dixit: »Sic mentem hominis, quamuis eam non uideas, ut Deum non uides; tamen ut Deum cognoscis ex operibus eius, sic ex memoria rerum, et inuentione, et celeritate motus, omnique pulchritudine uirtutis, uim diuinam mentis cognoscito« .

Minucius itaque his rationibus, quas tam ethnici quam Christiani scriptores equo iure comprobarunt, Cecilio planissime satisfacit, eiusque funditus diruit ratiocinationem. Quocirca recte ille concludit: »Ex hoc credimus Deum, quod eum sentire possumus, uidere non possumus. In operibus enim eius, et  in mundi motibus omnibus, uirtutem eius semper presentem adspicimus, cum tonat, fulgurat, fulminat, cum serenat,« quemadmodum supra ostendimus.



ARTICULUS II. Quibus argumentis Minucius probauerit Deum esse infinitum, eternum, immensum, ac scire omnia.

Pleraque Dei attributa, siue summe diuineque eius perfectiones, a nostro Minucio perspicue explicantur. Eum enim infinitum esse ideo pronuntiat, quia principio et fine caret. Nec id Cecilius inficiari poterat, cui illud memoratum a Lertio effatum Thaletis, notum esse debuit: ? aiebat Thales: . »Quid Deus? quod initio  et fine caret« .

Deinde uero Minucius asserit illum esse eternum; ut pote qui »natiuitatem omnibus prestet, sibi perpetuitatem,« atque ipse ante mundum fuerit. Tertullianus autem hanc Dei eternitatem repetere uidetur ex superiori Minucii ratione, qua probatur esse infinitus. Nam ille contra Hermogenem sic disputat: »Quis alius Dei census, quam eternitas? Quis alius eternitatis status, quam semper fuisse et futurum esse, ex prerogatiua nullius initii, et nullius finis« ? Sed illa duo infinitatis et eternitatis attributa secum ita connectuntur, ut utrumque ab alio eque possit probari. Sed audias adhuc, uelim, Gregorium Nazianzenum de eternitate Dei disputantem:  »Deus et erat semper,« inquit, »et est, et erit: uel ut rectius loquar, semper est; nam erat et erit, nostri temporis fluxeque nature segmenta sunt. Ille autem semper est, atque hoc modo se ipsum nominat, cum in monte Moysi oraculum edit. Uniuersum enim id quod est, in se complectitur, nec principium habens, nec finem habiturus« . Que quidem iisdem uerbis in eiusdem Oratione secunda supra quadragesimam habentur . Deus itaque cum nichil ab alio, sed a se ipso, et quod est, et quidquid est, accipiat, idcirco et infinitus et eternus esse debet.

Aliud autem christiane doctrine nouum Cecilius contendebat esse monstrum, quod illius sectatores  Deum immensum, et ubique presentem predicarent. Quomodo etenim, inquiebat, potest locis omnibus interesse, in celo constitutus, et simul »per uniuersa districtus?« Quid ergo? respondet Minucius. Nonne sol celo affixus, ubique presens est? Nonne ille sine luminis corruptione, sed eo semper integro et illibato, omnibus miscetur? Atqui multo magis Deus non solum rebus singulis, sed etiam nobis et proximus et infusus est. Quinimmo addit Minucius: »Non tantum sub illo agimus, sed et cum illo, ut prope dixerim, uiuimus.« Quibus quidem uerbis ad illud Apostoli effatum: »In eo uiuimus, mouemur et sumus , animaduertisse nonnulli forsitan suspicabuntur. Sed cum tota in  disputatione contra ethnicos agendo, nichil, uti obseruauimus, ex sacra nostra Scriptura delibauerit, hanc certe rationem ideo protulit; quia ethnici eam aut infirmare, aut respuere non poterant. Et certe Seneca, tametsi gentilis, quadam in Epistola scripserat: »Ipse  humano generi ministrat: ubique et omnibus presto est.« Alibi uero: »Quocumque flexeris, ibi illum uidebis occurentem. Nihil ab illo uacat .« Denique ut plura omittamus, in alia rursus Epistola: »Deus ad homines uenit, immo quod propius est, in homines uenit .« Cum itaque omnia, uti recte post Thaletem et Aratum tradit Minucius, Deo plena sint, debent quoque et cuncta esse ipsi  cognita . Quamobrem ille omnium speculator, omnes nouit hominum et actus et cogitationes.

Sed contra hec omnia Cecilius pertinaciter instabat, Deum frustra gratisque fingi omnibus locis, factis, et cogitationibus interesse. Quid enim, inquit, huiusce opinionis assertores aliud his uerbis ingerebant, nisi Deum »molestum, inquietum, et impudenter etiam curiosum?« At hec erat ipsamet Epicurei philosophi impia apud Ciceronem expostulatio. »Imposuistis.« inquit, »in ceruicibus nostris sempiternum dominum, quem dies et noctes timeremus. Quis enim non timeat omnia prouidentem, et cogitantem, et animaduertentem, et omnia ad se pertinere putantem, curiosum, et plenum negotii  Deum?«  Quapropter Lucretius de hoc timore depulso, et gratias Epicuro maximas agit, et summopere gratulatur. Quid uero, quod Cicero ubi narrat Stratonem docuisse »omnia esse effecta natura,« ibi postea addidit: »Sic ille et Deum opere magno liberat, et me timore. Quis enim potest, cum existimet a Deo se curari, non et dies et noctes diuinum numen horrere; et si quid aduersi acciderit, quod cui non accidit, extimescere ne id iure euenerit?« 

Sed philosophi illi, atque in primis Epicurei, homines plane uoluptuarii, hec obiiciebant. Persuasum siquidem ipsis erat Deum, si actus cogitationesque hominum cognoscat, esse timendum,  atque adeo hoc timore uoluptatem felicitatemque suam perturbari. Deus nichilominus minime similis est aliis regibus, qui »regni sui,« ait Minucius, »per officia ministrorum, uniuersa nouere;« sed cuncta per semetipsum cognoscit. Neque illi ad ea cognoscenda »indiciis opus est.« Quod quidem antiquissimi philosophi ultro fatebantur. Thales quippe Milesius, quemadmodum ex Lertio discimus, »Interrogatus, lateretne deos homo male agens: , . Ne cogitans quidem, inquit« . ualerius uero Maximus idem posteris tradidit, atque istius pronuntiati hanc reddidit rationem: »Mirifice Thales: nam interrogatus an facta hominum deos fallerent:  Nec cogitata, inquit. Ut non solum manus, sed etiam mentes puras habere uellemus, cum secretis cogitationibus nostris numen adesse credidissemus .« Ortus itaque inde hominibus timor, si Epicureis malisque hominibus incommodus sit, ceteris iure merito optimus iustissimusque censetur. uidesis in Lertii locum citatos auctores Lucanum. Euripidem, et Theonem Sophistam, qui hoc effatum non Thaleti, sed Pittaco tribuit.



CAPUT uI. DE DIuINA PROuIDENTIA.



ARTICULUS PRIMUS. Examinantur argumenta, quibus Minucius ostendit mundum, et omnia, ac singula Dei prouidentia gubernari; ubi de Britannia, Nilo, Euphrate, et Indo.


Quibus argumentis Minucius Deum existere probauit, iisdem colligit uniuersa et singula, que eius nutu ac uoluntate primum creata sunt, ac totum mundum diuina eius Prouidentia regi et gubernari. Iam uero ea argumenta superius exposuimus et examinauimus. Nemo autem negare potest summam esse illorum uim, et pondus maximum. Cicero autem, quemadmodum diximus, in precipua secundi sui de Natura Deorum libri parte, longe copiosius, quam auctor noster, iisdem rationum momentis contra Epicureos demonstrat mundum diuina prouidentia administrari.

 Ille uero, ac post eum Minucius hoc de diuina Prouidentia documentum, obuia cuilibet domus comparatione asserit et illustrat. Ac Minucius quidem noster: »Quod si,« inquit, »ingressus aliquam domum, omnia exculta, disposita, ornata uidisses, utique preesse ei crederes dominum, et illis bonis rebus esse meliorem: ita in hac mundi domo, cum celum terramque prospicias, prouidentiam, ordinem, legem; crede esse uniuersitatis dominum, parentemque, ipsis sideribus, et totius mundi partibus pulchriorem.« Antea uero Orator: »Ut si quis in domum aliquam, aut in gymnasium, aut in forum uenerit, cum uideat omnium rerum rationem, modum, disciplinam, non possit ea sine causa fieri, iudicare, sed esse aliquem intelligat, qui presit, et  cui pareatur; multo magis in tantis motibus, tantisque uicissitudinibus tam multarum rerum, atque tantarum ordinibus, in quibus nichil umquam immensa et infinita uetustas mentita sit, statuat necesse est ab aliqua mente tantos nature motus gubernari« .

Neque rerum tantummodo uniuersitati, qua omnia continentur, sed singulis etiam mundi partibus Deus Prouidentia sua consulit. Sed audiamus, si lubet, Minucium id quibusdam quoque exemplis demonstrantem: »Britannia,« inquit, »sole deficitur, sed circumfluentis maris tempore recreatur. Aegypti siccitatem temperat Nilus Colit Euphrates Mesopotamiam. Indus et serere Orientem dicitur et irrigare.«  In manuscripto autem regio codice post uocem »Nilus« hec leguntur: »Amnis Euphrates Mesopotamiam pro imbribus pensat.« Que quidem cur in editis mutata sint, nobis certe incompertum est.

At nulli dubitamus hec excerpta fuisse ex secundo Ciceronis de Natura Deorum libro, ubi iisdem Nili, Euphratis, et Indi exemplis, ad probandam quoque Dei Prouidentiam utitur. Transcripta autem a nobis superius illius uerba, hic repetere superuacaneum duximus .

At nonne, inquies, Minucius perperam et prepostere, primo pro exemplo Britanniam proposuit? Undenam enim ille accepit illam sole defici? Sed dic, queso, nonne etiam Strabo similiter de Britannis  hec scripto tradidit: . , , , , . »Aer apud eos imbribus magis est, quam niuibus obnoxius: ac sereno etiam celo caligo quedam multum temporis obtinet, ita ut toto die non ultra tres aut quatuor, que sunt circa meridiem, horas, conspici sol possit. Quod ipsum Morinis quoque, et Menapiis, et eorum uicinis contingit« .

uisne et alium tibi proferri testem? En presto est Tacitus, cuius hec sunt uerba: »Celum crebris imbribus ac nebulis fedum; asperitas frigorum  abest. Dierum spatia ultra orbis nostri mensuram; et nox clara, et extrema Britannie parte, breuis, ut finem atque initium lucis exiguo discrimine internoscas. Quod si nubes non officiant, aspici per noctem solis fulgorem, nec occidere et exsurgere, sed transire affirmant; scilicet extrema et plana terrarum humili umbra non erigunt tenebras, infraque celum et sidera nox cadit« .

At si preterea tertium adhuc testem desideres, nobis adhuc in promptu est Cesar, qui in hanc insulam traiecerat. De illa siquidem hunc scribit in modum: »Loca sunt temperatiora, quam in Gallia, remissioribus frigoribus . . . In hoc medio cursu est insula, que appellatur Mona, complures preterea  minores obiecte insule existimantur, de quibus insulis nonnulli scripserunt dies continuos triginta sub bruma noctem esse« . Sed, hi, quemadmodum Herodianus, Seruius et Iornandes aut falso rumore decepti fuerunt, aut de ultimis Scotie uersus septentrionem finibus loquuntur. Nam Tacitus iam laudatus in uita Iulii Agricole: »Nox,« inquit, »clara, et extrema Britannie parte, breuis; ut finem atque initium lucis exiguo discrimine internoscas.« .

Esto, dicet alius, res ita se habeat, cedo equidem. uerum qua inquiet, Minucius ratione constanter  affirmat Britanniam maris tempore recreari? Huic itaque Ciceronis uerbis respondebimus: »Maria, inquit, agitata uentis ita tepescunt, ut intelligi facile possit in tantis illis humoribus inclusum esse calorem. Nec enim ille externus et aduentitius habendus est tepor: sed intimis maris partibus agitatione excitatus. Quod nostris quoque corporibus contingit, cum motu atque exercitatione calescunt« . At generatim de quolibet mari loquitur. Quid ergo mirum, si Britannia tempore maris, undique eam circumdantis, calore tepescat. Sed melius forsitan dixisset hunc teporem non ex incluso in mari calore, sed ex illius tantum agitatis salsis partibus, eiusque uaporibus excitari.

 De tribus autem memoratis a Minucio fluminibus, si aliorum, preter Ciceronem, Scriptorum testimonia petieris, multa tibi cito proferentur. Nam primo quidem, Diodorus Siculus luculenter ostendit non solum quomodo Nilus Aegypti siccitatem, ut ait Minucius, temperet, uerum etiam quomodo eam fecundam fertilemque reddat. Greca autem eius uerba, quia longiora sunt, latino tantum ex interprete reddemus: »Exundatio eius,« inquit, »a solstitio incipiens estiuo, ad equinoctium usque autumnale augetur. Interim nouum subinde limum importans, tam ignaua quam frugibus et plantis culta sola, quamdiu uelint agricole, humectat. Aquas enim leniter accedentes modicis facile aggeribus auertunt, iisque apertis, si ex usu uideatur, non magno labore iterum inducunt;  adeoque tantum laboribus compendii, et hominibus emolumenti affert, ut pars rusticorum maxima seminibus in exsiccatos telluris agros coniectis, pecora ad conculcandum inducant, et post quatuor aut quinque menses ad demetendum reuertantur. Aliqui leuibus aratris summo terre dorso, post humectationem obiter proscisso, ingentes frugum aceruos absque magnis impendiis, et laborum erumnis inde tollunt« . Sanctus quoque Ambrosius, non minus luculenter: »uerno,« inquit,« apud Aegyptios tempore Nilus exundat, ut iaciendis seminibus terra mollescat, et blandiore sinu, et clementiore gremio semina missa suscipiantur« . Qui plura uoluerit, adeat Strabonem, Melam,  Plinium, Solinum, et alios .

Testatum iidem auctores faciunt sicut Aegyptum Nilo, ita Mesopotamiam, quomodo ait Minucius, Euphrate fecundam fieri. De hoc enimuero flumine Plinius hec narrat: »Increscit et ipse Nili modo statis diebus, paulum differens, ac Mesopotamiam inundat. sole obtinente uicesimam partem Cancri. Minui incipit in uirgine, Leone transgresso. In totum uero remeat in uicesima nona parte uirginis« . Solinus uero, Plinii sequester et imitater: »Mesopotamiam,« inquit  opimat inundationis annue excessibus, ad instar Aegyptii amnis, id est, Nili, terras contegens, inuecta soli fecunditate, iisdem ferme temporibus, quibus Nilus« . uidesis Strabonem, Arrianum, Quintum Curtium, atque alios geographos .

Porro autem postquam idem Strabo quedam de fluuiis, qui in Gangem, et Indum influunt, prefatus est, hec que de Indo Minucius, litteris prodidit, Eratosthenis auctoritate confirmat: , , , ,  , , , . , , , , .« Eratosthenes auctor est ex horum tantorum fluuiorum exhalationibus, et flatu Etesiarum, Indiam estiuis imbribus madere ac campos stagnis oppleri, et in iis imbribus linum seri et milium, et sesamum, orizam et bosmorum; Hiberno autem tempore seri triticum, hordeum, legumina, et alias fruges esculentas, quarum nos expertes« .

uidesne quam recte Minucius ex his omnibus concludat omnia et singula Dei Prouidentia administrari. Terras enimuero natura sua steriles, et solis ardore tostas, nec imbribus madefactas, horum fluminum inundationibus fecundas efficit. Eodem plane modo  prius ostenderat hac diuina prouidentia, aliarum mundi partium fecunditati a stata, quatuor anni tempestatum uicissitudine mirum plane in modum fuisse consultum:« Iam prouidentie quante, inquit, ne hiems sola glacie ureret, aut sola estas ardore torreret autumni et ueris inserere medium temperamentum; ut per uestigia sua anni reuertentis, occulti et innoxii transitus reuerterentur. Ibi autem dixit: »Hiems glacie urit,« quemadmodum uirgilius:

. . . . Aut Boree penetrabile frigus adurat. 



ARTICULUS II. Excutiuntur Cecilii ethnici contra diuinam Prouidentiam argumenta, ex rebus prosperis malorum, et bonorum aduersis ducta, ubi de Dionysio tyranno Phalaride, Rutilio, Socrate, Camillo, et Iudeorum Christianorumque miseria.


Plura aduersus diuinam Prouidentiam Cecilius obiicit, quorum alia ad omnes uniuersim homines, alia ad quosdam particulatim, alia ad Gentiles, alia ad Iudeos, alia denique ad Christianos spectant. Primum autem, quomodo, inquiebat ille, stante Dei Prouidentia, loca sacra et profana, quemadmodum homines pii et impii, fulmine aliisque fortuitis casibus pariter equaliterque feriuntur? Cur sontes, eque ac insontes, boni et mali, tempestatibus ac naufragiis ullo sine discrimine opprimuntur? Cur denique uiri nequissimi optimis sepe sepius florentiores sunt et feliciores?

 Deinde uero quibusdam exemplis ille probandum suscipit falsum esse diuina Prouidentia mundum gubernari, aut omnibus ac singulis consuli. Sed prestat ipsummet Cecilium, ea proferentem, audire: »Quod si mundus,« inquit, »diuina Prouidentia, et alicuius numinis auctoritate regeretur, numquam mereretur Phalaris et Dyonisius regnum, numquam Butilius et Camillus exilium, Socrates uenenum« Eodem plane argumento apud Ciceronem Cotta Academicus Prouidentiam Dei concutere moliebatur . Pro certo autem is posuit, quod a Telamone de diis hoc uno uersu decantatum est:

Nam si curent, bene bonis sit, quod nunc abest.

Academicus autem ille iisdem atque aliis pluribus  quam Cecilius exemplis, omisso tamen Camillo, hec confirmare nititur. Ibi autem ea sic urget: »Cur auunculus meus uir innocentissimus idemque doctissimus P. Rutilius in exsilio est . . . . Duo de quadraginta Dionysius tyrannus annos fuit opulentissime, et beatissime ciuitatis. Quam multas ante hunc in ipso Grecie flore Pisistratus, ac Phalaris, ac Apollodorus penas sustulit, multis quidem ante cruciatis et necatis . . . Quid dicam de Socrate, cuius morti illacrymari soleo Platonem legens?« Denique postquam multa Dionysii impia facta et sacrilegia, a ualerio etiam maximo postmodum notata , recensuit, his narrationem suam absoluit uerbis: »Hunc igitur nec Olympius Iupiter fulmine percussit, nec Aesculapius misero diuturnoque  morbo intabescentem interemit, atque in suo lectulo mortuus, in Tympanidis rogum illatus est, eamque potestatem, quam ipse per scelus erat nactus, quasi iustam et legitimam, hereditatis loco filio tradidit« .

Dissimulare tamen nec Cecilius nec alii Gentiles poterant Dionysium illum, cuius uaria singulariaque facinora uterque, Cicero, et ualerius Maximus, alibi adhuc recensent, in tam beata felicique fortuna fuisse miserrimum . Nam ipsemet Cicero hec de illo litteris alio in libro mandauit: »Quid censemus superiorem illum Dionysium? Quo cruciatu timoris angi solitum, qui cultros metuens tonsorios, candenti carbone sibi adurebat capillum?  

ualerius uero maximus eum alio modo scelerum suorum penas dedisse sic enarrat: »qui tametsi debita supplicia non exsoluit dedecore tamen filii, mortuus penas rependit, quas uiuus effugerat. Lento enim gradu ad uindictam sui diuina procedit ira, tarditatemque supplicii grauitate compensat« .

De Phaladiris uero morte hec posteris tradidit Cicero: »Testis est Phalaris, cuius est preter ceteros nobilitata crudelitas, qui non ex insidiis interiit ut is quem modo dixi, Alexander: non a paucis, ut hic noster; sed in quem uniuersa Agrigentinorum multitudo impetum fecit.« Ex ualerio autem Maximo  disces cuius consilio, et quomodo hic tyrannus ab Agrigentinis interfectus fuerit (ualer. Max., lib. III, cap. 3, Exter., § 2.

P. Rutilii Ruffi, quem Paterculus uirum non seculi tantum sui, sed omnis eui optimum appellat, nota est omnibus historia . Quis enim nescit illum publicanorum, quorum latrocinia cercuerat, conspiratione, depulsum fuisse in exsilium, quamuis teste Cicerone, esset innocentissimus ? De illo autem ualerius Maximus sic loquitur:« Quid damnatione, quid exsilio miserius? At P. Rutilio, conspiratione publicanorum perculso, auctoritatem adimere non ualuerunt. Cui Asiam petenti omnes prouincie illius ciuitates  legatos, secessum eius opperientes, obuiam miserunt. Exsulare aliquis hoc loco, an triumphare iustius dixerit?«  Sumilia haud semel dixit Seneca . At omittenda non sunt hec Ouidii de eodem Rutilio carmina:

Et graue magnanimi robur mirare Rutili,
   Non usi redditus conditione dati.
Smyrna uirum tenuit, non pontus, et hostica tellus 
Denique huius meminit uossius, quem si lubet adire haud difficile poteris .

Platonis porro de Socratis Morte liber, quem Cicero  non sine lacrymis umquam a se lectitatum testatur, is ipse est, qui Phedo, siue de Animo inscribitur. In eius autem fine Plato, quomodo idem Socrates ueneno epoto uitam finierit, non minori eloquentia, quam dolore deplorat . At de hac tanti philosophi cede legi potest illius Apologia ab eodem Platone, Xenophonte, et Apuleio conscripta, atque Senece, Origenis, Augustini, aliorumque plurium libri ac commentationes . Ceterum citati a nobis Scriptores narrant quam falsa fictitiaque fuerint crimina, propter que ab iniquissimis iudicibus morte damnatus est. Demum Lertius ac postea Origenes memorie prodiderunt, Athenienses iniuste condemnationis, statim atque ille mortuus est, penituisse. Quamobrem Seneca hanc mortem illi tam gloriosam fuisse asseuerat, quam infamis fuit aliorum plurimorum uita: »Male,« inquit, »tractatum Socratem iudicas, quod illam potionem publice mixtam, non aliter quam medicamentum immortalitatis obduxit, et de morte disputauit usque ad ipsam. Male cum illo actum est, quod gelatus  est sanguis, ac paulatim frigore inducto, uenarum uigor constitit. Quanto magis huic inuidendum est, quam illis, quibus gemma ministratur, quibus exoletus, omnia pati doctus, suspensam auro niuem diluit? Hi quidquid biberint, uomitu remetientur tristes, et bilem suam regustantes. At ille uenenum letus et libens hauriet.«

De Camillo tandem, quem Cecilius non autem Cicero memorat, hec a ualerio Maximo scripta reperies: »uirium Romanarum et incrementum letissimum, et tutela certissima Furius Camillus in Urbe incolumitatem suam tueri non ualuit, cuius ipse salutem stabilierat, felicitatem auxerat. Siquidem a L. Apuleio tribuno plebis tamquam peculator uegetane prede reus factus, duris, atque ut ita dicam,  ferreis sententiis in exilium missus est. Et quidem eo tempore, quo optimo iuuene filio priuatus, solatiis magis alleuandus, quam cladibus onerandus erat. Sed immemor patria tanti uiri maximorum meritorum, exequiis filii, damnationem patris iunxit: »At,« inquit, »erario abesse tribunus plebis querebatur quindecim millia eris, tanti namque pena finita est. Indignam summam, propter quam populus Romanus tali principe careret« . Hec copiosus descripsit Plutarchus, quem adire poteris, quemadmodum Senecam, Diodorum Siculum, Liuium, Florum, et alios .

 Ab Ethnicis ad Iudeos et Christianos transit Cecilius, atque eorum exemplo diuinam Prouidentiam tollere sic nititur: »Scio equidem,« inquiebat, »unum Deum ab Iudeis palam aperteque coli. Sed quam eis opem, quodue tulit auxilium? Nonne miserrima est natio, que cum Deo suo Romanis Numinibus  est captiua?«

Christianos uero adhuc acrius urget: »Ecce,« ait, »pars uestrum et maior et melior, ut dicitis, egetis, algetis, opere, fame laboratis, et Deus patitur et dissimulat: non uult, aut non potest opitulari suis; ita aut inualidus, aut iniquus est.« Sed »hec,« pergit ille, »pauca sunt, et cum aliis communia. uobis autem insuper peculiaria propriaque semper mala esse uidemus, minas uidelicet, supplicia, tormenta,  cruces et ignes. Ubi ergo Deus uester? Cur uobis non subuenit, et opitulatur?«

Sed non solus Cecilius, uerum ethnici omnes hac ipsa querela et expostulatione Christianos pulsare consueuerant. Nam illis, sicuti refert Clemens Alexandrinus, obiiciebant: , . »Si Deus uestri curam gerit, cur patimini persecutionem, et morte afficimini? An ipse uos eis tradit?«  Et paulo post: . . . . »Cur autem cum uos persequuntur, nichil uobis affertur auxilii« ? Apud Eusebium quoque Lugdunensis uiennensisque Ecclesia scribebat:  , , , , , . »Nonnulli paulo equiores, et qui uicem nostram dolere quodammodo uidebantur, exprobrabant identidem, hec dicentes: Ubi est Deus eorum, et quid illis profuit hec religio, cui uitam quoque suam postposuerunt?« 

Omnibus itaque his argumentis cum ipse Cecilius, tum plurimi alii Ethnici, ac presertim Epicurei et Academici, uti ex Ciceronis de Natura Deorum libris ostendimus Prouidentiam diuinam impugnabant. His autem probare conabantur Deum, si quis sit, summa quiete, et felicitate perfrui, nichil agere, nullis occupationibus distineri, nulla opera moliri, atque eo  esse beatum, quod certum exploratumque habeat fore se semper in maximis eternisque uoluptatibus. Quamobrem assertam a Stoicis Dei Prouidentiam tamquam fatidicam anum reiiciebant, negabantque Deum aliquid curare, aut aliqua eius Prouidentia mundum gubernari. uerum hec illi tam impie, quam contra conscientie sue stimulos obiectabant, ut impune peccare, et quodlibet agere possent. Sed Octauium, si lubet, uaria illa argumenta refellentem, et euertentem audiamus.



ARTICULUS III. Quomodo Octauius superiora Cecilii argumenta infirmet, et destruat.

Obiecta sibi a Cecilio contra diuinam Prouidentiam argumenta Octauius tanta facilitate, quanta soliditate  diluit funditusque destruit. Iam enim proposita ab ethnicis tyrannorum Phalaridis, ac Dionysii, atque etiam Socratis, summi, ut aiebant, mirandique philosophi exempla, ab iis ipsis euersa animaduertisti. Ad illud autem quod ducitur ex fulminibus, que casso irritoque ictu, aut ullo absque discrimine loca sacra et profana, piosque et impios homines feriunt, Octauius respondet tantum abesse, ut inde Deum esse negemus, quin potius, »in mundi,« inquit, »omnibus motibus uirtutem eius semper presentem aspicimus, cum tonat, fulgurat, fulminat, cum serenat.« Nos enimuero sicut Deum, et omnipotentem eius uirtutem, in celi serenitate, ita in maximis huius turbulentissimisque tempestatibus agnoscimus. Et certe etsi nemo tunc Deum corporeis oculis uideat,  quis dubitare tamen potest horum tantorum motuum primum esse auctorem, quem tunc timet ac ueretur? Nam idcirco tonitrua mugiunt, ait Tertullianus, »ut homines terreantur,« eoque terrore improbi ad saniorem mentem redeant, et implorent Dei misericordiam . Sed de Tertulliano nos suo loco.

Secunda Cecilii aduersus Dei Prouidentiam argumentatio, ab aliis gentilibus, et atheis sepius nec sine fastidio repetita, desumitur ex malorum quorumdam hominum felicitate, et bonorum miseria. Quonam enim modo, inquiunt, Deus eque iustus ac potens hec ferre potuisset? Sed Minucius facile luculenterque ostendit eum solum esse felicem, qui uerum  Deum cognoscit, eique pie ac fideliter seruit et obtemperat. Ad infirmandam uero Cecilii argumentationem iisdem plerumque atque Seneca, tametsi Ethicus, et rationibus et uerbis utitur .

Primo itaque penitus negat eos esse felices, qui diuitiis affluant, uel amplissimos honorum dignitatumque gradus adepti sunt. Altius siquidem tolluntur, ut grauius decidant; uel sicuti Claudianus cecinit:

   Tolluntur in altum
Ut lapsu grauiore cadant. 
Adhec uero hi, ut uictime, saginantur ad supplicium, et tamquam hostie ad penam coronantur. Quid etiam, quod adulatores fictis sepissime blanditiis  et assentationibus aliorum abutuntur potentia?

Preterea nonne diues »fortune male creditur,« inquit Minucius, eiusque inconstantie committitur? Nonne diuitiis suis, tamquam uiatico, ad breue conficiendum uite iter, minus locupletatur, quam oneratur? Rex autem, tam timet, quam timetur, et ad periculum solus est. Nam Labienus a Seneca citatus recte canebat:

Necesse est multos timeat quem multi timent.
Qui uero generis sui predicat nobilitatem, non seipsum laudat, sed parentes. Denique qui fascibus et purpura gloriatur, hic mente sordescit. Omnes quippe homines, siue pauperes siue diuites, pari sorte  nascuntur, sola uirtute distinguuntur.

Cyprianus uero in sua ad Donatum Epistola longe copiosius, quam auctor noster, prosequitur . Non audemus longiorem illius sermonem integrum hic describere, quem tamen legisse procul dubio te non penitebit. Addemus itaque illud quod, breuius ab Apuleio scriptum legimus: »Generosus est? Parentes laudas. Diues est? Non credo fortune. Magis ista dinumero. ualidus est? Aegritudine fatigabitur. Pernix est? Abibit in senectutem. Formosus est? Expecta paulisper, et non erit« . uide, si lubet, citatum a nobis Senece librum de Prouidentia, siue Quare bonis uiris mala accidant, cum sit Prouidentia, atque in hunc librum Mureti Disputationem,  et Morellii, atque aliorum Obseruationes.

Pergit Minucius, ac desumptum ex proborum hominum paupertate, aduersisque casibus argumentum simili modo explodit. Ea enimuero paupertas, inquit, neque infamia est, neque miseria, sed gloria, uirtutisque comparande ac stabiliende occasio. Noster siquidem »animus ut luxu soluitur, ita frugalitate firmatur.« Deinde uero in egestate diues est, qui nichil concupiscit: pauper e contrario ille est, qui diuitiis abundans, plura adhuc desiderat. Quamobrem Pomponius Rufus apud ualerium Maximum dicebat: »Omnia habet, qui nichil concupiscit, eo quidem certius, quam qui cuncta possidet.« 

 Huc accedit, quod nemo, uti Minucius post Senecam ait, »tam pauper uiuit, quam pauper natus est.« Inde autem infert Seneca contemnendam esse paupertatem . Deinde quod Christianos spectat, Minucius haud dubitanter asserit illos posse diuitias et facultates, si eis utiles forent, a Deo impetrare; sed illas ab ipsis sperni atque innocentiam anteferri ac pietatem.

Longe autem minoris, uel potius nullius plane momenti illud est, quod ex miserrima Iudeorum conditione urget Cecilius. Quamdiu enim Deum pie sancteque coluerunt, quamdiu preceptis eius morem sedulo gesserunt, tamdiu illos secundis rebus et omni prosperitatum genere, non magnis sine miraculis, usos esse constat. At postquam impietate suisque  sceleribus Deum deseruerunt, tum ab eo deserti, debitas luerunt impietatis sue scelerumque penas. Audi, queso, Minucii uerba: »Quamdiu caste, innoxie, religioseque coluerunt, quamdiu preceptis salutaribus obtemperauerunt, de paucis innumeri facti, de egentibus diuites, de seruientibus reges; modici multos, inermi armatos, dum fugiunt insequentes, Dei iussu et elementis adnitentibus obruerunt . . . . . Ita prius eos deseruisse comprehendes, quam esse desertos, nec cum Deo suo captos, sed a Deo ut discipline transfugas, deditos.«

Neque Cecilius, aut alius quilibet respondere poterat illud gratis a Minucio fictum, quod in eorumdem Iudeorum scriptis eterne memorie traditum, passim ubique legitur. Nihil enim in eis contra se  suesque parentes scripsere, nisi quod aut tacere aut dissimulare non poterant. Addit uero Minucius eo magis reos fuisse Iudeos, quod hec omnia in iisdem illorum libris longo ante tempore fuerunt predicta, quam acciderint.

Duos autem preterea testes nominatim appellat Iosephum et Antonium Iulianum. At prior sane omni fide hac in re maior erat. Iudeus siquidem fuit, atque in libris, quos de gente sua, belloque Iudaico scripsit, quique omnium manibus teruntur, quiuis ea, que Minucius refert, legere facillime poterit. Posterior quoque de Iudeis, ut satis aperte Minucius innuit, commentarios diuulgauerat. Sed illorum iacturam a tam longo tempore fecimus, ut qui uel eorum uel ipsiusmet Iuliani meminerit, uix  ullus preter auctorem nostrum occurrat. Nullus tamen, nisi plane incredulus, negare potest ea uera esse, que a Minucio nostro proferuntur.

Si quis autem, Cecilio morosior, alium pro Iuliano testem sibi citari postulet, ei protinus dabimus Tertullianum cuius hec uerba sunt: »Tantum Iudeis erat apud Deum gratia, ob insignem iustitiam et fidem originalium auctorum, unde illis et generis magnitudo et regni sublimitas floruit; et tanta felicitas, ut Dei uocibus de promerendo Deo et non offendendo premonerentur. Sed quanta deliquerint, fiducia patrum inflati, deuiantes a disciplina in profanum modum, etsi ipsi non confiterentur, probaret exitus hodiernus ipsorum; dispersi, palabundi, et  celi et soli sui extorres uagantur per orbem sine homine, sine Deo rege, quibus nec aduenarum iure terram patriam saltem uestigio salutare conceditur?«  Eadem porro reperies apud Cyprianum, qui totum hunc Tertulliani locum delibando, ipsamet etiam aliquando illius uerba mutuatus est . Sed de his fusius alia in dissertatione nostra agendum.

Urgebat tamen Cecilius frustra predicari Prouidentiam Dei, qui impune patitur probos homines quibuslibet aduersis casibus affligi; ac potissimum Christianos maximis, et exquisitissimis suppliciis uexari, excarnificari, necari. At Minucius id uerum quidem esse fatetur: sed contendit hec non solum  Dei Prouidentie, sed miserationis etiam, immo uero amoris et beneuolentie certissima esse indicia. Deus etenim, uti ille post Senecam ait, unumquemque in aduersis probat et examinat: uel ut ipsiusmet Senece uerbis utamur: »Hos Deus, quos probat, quos amat, indurat, recognoscit, exercet. Eos autem quibus indulgere uidetur, quibus parcere, molles uenturis malis seruat. Erratis enim, si quem credatis exceptum. ueniet ad illum diu felicem sua portio, quisquis uidetur dimissus esse dilatus est .« Itaque sicut aurum igne, inquit uterque, Seneca et Minucius, sic fortis uir, pius et probus miseriis ac calamitatibus probatur. Potest ergo miser uideri, sed reipsa miser non est. Quecumque enim corporis mala et tormenta,  non pene sunt, sed militia, et sepius disciplina uirtutis, uel ut Seneca loquitur: »Non seuitia; certamen est,« et uirtutis occasio .« Addit insuper Minucius id quod non solum ab eodem Seneca sed etiam a Platone et Xenophonte confirmatur, uires nostras sine laboris exercitatione prorsus torpescere. .

Porro autem pre ceteris omnibus hic laudamus Senecam, eiusque uerba retulimus; quia Minucius plura, ut supra ostendimus, ex illo desumpsit. Ceterum de his omnibus legere preterea poteris Ciceronis paradoxa, ualerium Maximum lib. Iu, cap 4, de Paupertate laudata. Iustinum Martyrem Apolog. 76,  pag. 43 et seqq. Clementem Alexandrinum, lib. Iu Strom. pag. 504 et seqq. Tertullianum Apologetic. cap. 41. Cyprianum tract. de Mortalitate, pag. 158. Arnobium lib. II aduersus Gentes, pag. 97. Lactantium lib. u, cap. 21 et 22, pag. 529 et seqq. Ambrosium, Serm. 11, in Psalm. CXuIII, pag. 1110 et seqq. ac lib. II de Iacob. et uita beat. cap. 9, pag 473. et seqq. Augustinum lib. de Ciuitat. cap. 29, pag. 27. Theodoret. Orat. 6. de Prouident. pag. 378 et seqq. de Grecor. affect. curand. serm. 6. itidem de Prouident. pag. 573. et seqq. et alios quam plurimos. Interim uero auctorem nostrum sequamur, hoc imbelle Ethnicorum telum in ipsos acerrime retundentem.



ARTICULUS Iu. Quomodo Octauius diluerit deductam a Cecilio ex martyrum suppliciis et morte argumentationem, ubi proposita Sceuole, Reguli et Aquilii exempla exponuntur: ac de magno martyrum numero, et diuine ad subeundum martyrium gratie necessitate.


Pergit Minucius, ac luculenter Cecilio aliisque ethnicis ostendit, crudelissimis Christianorum martyrum suppliciis, non modo non ledi Dei Prouidentiam, sed mirum plane in modum commendari. Tantum enim ei abesse uidetur, ut Christianus ob sue religionis professionem dirissimis cruciatibus ac tormentis excarnificatus, atque iis animam agendo, miser  infelixque sit, quin illum dignum censeat Deo spectaculum, Nonne etenim benignis summe illius maiestatis conspectibus dignus, ipsique acceptissimus est sanctissimus martyr, qui propter publicam fidei christiane confessionem innumera, eaque atrocissima perpessus supplicia, effuso tandem sanguine, de carnificibus et tyrannis triumphat?

Nemo certe quantumuis peruicax gentilis negare id merito iure potest, qui hec Senece de forti uiro legerit uerba: »Ecce spectaculum dignum, ad quod respiciat intentus operi suo Deus. Ecce par Deo dignum, uir fortis cum mala fortuna compositus, utique si et prouocauit. Non uideo, inquam, quid habeat in terris Iupiter pulchrius, si conuertere animum uelit, quam ut spectet Catonem, iam partibus  non semel fractis, stantem nichilominus inter ruinas publicas rectum . . . . . Liquet mihi cum magno spectasse gaudio deos, cum iam ille uir, acerrimus sui uindex, aliene saluti consulit, et instruit discedentium fugam; dum etiam studia nocte ultima tractat, dum gladium sacro pectori figit, dum uiscera spargit, et illam sanctissimam animam indignamque, que ferro contaminaretur, manu educit.«  Si hec Seneca de ethnico forti homine, in tot aduersis constituto, de sua post hanc uitam sorte incerto, dicere potuit; quid dicere debebat de Christiano martyre, qui certo certius nouit se morte sua eternam felicitatem consecuturum?

Ne autem Cecilius aut alius gentilis quispiam opponeret  hanc quidem Senece, aut Stoici cuiusdam philosophi, non aliorum uero fuisse opinionem, idcirco urget adhuc Minucius, atque ob Cecilii et ceterorum oculos ponit Mucii Sceuole, Reguli, et Aquilii exempla, quos tametsi calamitosi uiderentur, ob inuictam nichilominus in acerbissimis tormentis constantiam, ethnici omnes summis laudibus in celum extulerunt. Que porro supplicia, Aquilius et Regulus pertulerint, silet Minucius, haud dubie quia hec suo tempore nemini incomperta erant. Sed ne alicui forsitan incognita sint, ea breuiter enarrabimus; de Mucii autem Sceuole supplicio, hec Arnobius ibidem adiecit: »Qui cum errasset in Regem, periisset in hostibus, nisi dextram perdidisset.«  Is enim cum Porsenna, Etruscorum rex, Romam graui diutinoque bello obsideret, in hostium castra audacter, et sine ulla, ut ait Cicero, spe salutis intrauit, ibique Regis scribam, pro ipsomet rege, quem occidere uolebat, imprudens interfecit . Quamobrem captus et ante regis tribunal adductus, dextram accenso ad sacrificium foco iniecit intrepidus. Qua audacia exterrefactus Porsenna, illum libertate donatum dimisit . At de hoc illius facto alibi diximus.

Marcus uero Attilius Regulus, cuius postea auctor noster meminit, iterum consul, primo Punico bello, ab hostibus, quos uariis cladibus fregerat et uicerat, captus, cum de captiuis commutandis Romam missus  esset, iurassetque se rediturum: »Ut uenit, ait Cicero, captiuos reddendos in senatu non censuit. Deinde cum retineretur a propinquis et ab amicis, ad certissimum tamen supplicium redire maluit, quam hosti datam fidem fallere « Ad eos itaque reuersus, uigiliis et inedia necatus est. uidesis eumdem Ciceronem lib. u de Finib., pag. 112, atque imprimis lib. III de Offic., pag. 401 et seq. ualer. Max., lib. I, cap. 1, § 14, p. 13. Eutropium, lib. II Histor. Rom. Aurelium uictorem de uiris illustribus, pag. 605. A. Gellium, lib. uI Noct. attic., cap. 4. Florum, lib. II, cap. 2. Senecam, lib. de Prouident., cap. 13, pag. 272. Aug., lib. I de Ciuitat., cap. 13, pag. 15; cap. 24, pag. 23; lib. II, cap 23, pag. 52, et lib. III, cap. 18, p. 76.  De utroque autem, Sceuola et Regulo, Cicero, lib. III de Offic., pag. 252. Lactant., lib. u, cap. 13, pag. 496. Tertullian., Apologet., cap. 50, et lib. ad Martyr., cap. 4 et alios. Unum porro dumtaxat animaduertemus uarias fuisse de Reguli penis suppliciique genere horum Scriptorum opiniones.

Ceterum quo frequentior huius Reguli ac Mucii Sceuole apud uarios scriptores, eo rarior Aquilii, ab auctore nostro ibidem memorati, mentio. Hinc certe quidam ipinantur in eius nomine scribendo errasse librarium, atque ibi pro Aquilio, legendum Atilio aut Acilio. Qua quidem facta emendatione, censent hunc esse, quem Dionysius Halicarnasseus , seu potius, ut eis placet, , appellauit . Sed  futiles uaneque sunt he coniecture. Minucius enim de uiris innocentissimis, qui uario suppliciorum dirissimorum genere occisi sunt, loquitur. Atilius autem, teste eodem Halicarnasseo, meritas criminis sui penas persoluit.

Quid uero, amabo te, uetat quominus dicamus sermonem a Minucio fieri de Marcio Aquilio, quem Appianus, a Mithridate crudelissime morti traditum, his narrat uerbis: »Nec multo post Marcium Aquilium, legationis huius et belli auctorem precipuum, captum uinctumque in asino circumuehebat, coactum suapte uoce apud spectatores proclamare se esse Marcium, donec Pergami aurum liquatum in os eius infundit, corruptelas largitionum exprobrans Romano  nomini?« . Plinius quoque: »Nec iam, inquit, Quiritium aliquo, sed uniuerso nomine Romano infami, rex Mithridates Aquilio duci capto aurum in os infudit .

Nescii quidem non sumus scriptis a ualerio Maximo proditum, M. Aquilium maluisse Mithridati turpiter seruire, quam gloriose ac fortiter mori. Sed ipse ualerius alto ibi premit silentio quo mortis genere obierit . Quamuis autem ille de Aquilii morte aliter, quam Appianus et alii, sentiret, id certe prohibere non potuit, ne Minucius horum potius, quam ualerii Maximi, secutus sit opinionem. Huc accedit, quod hic Aquilius esse credatur, de quo Cicero quadam in Oratione sic disserit:  »uos eum regem , inultum esse patiemini, qui legatum populi Romani consularem, uinculis, ac uerberibus, atque omni supplicio excruciatum necauit?  Denique Arnobius, de quo nos suo loco, exemplum eiusdem Aquilii contra ethnicos, quemadmodum Minucius noster, adhibuit .

Iam autem animum, queso, aduertas quam recte ex his exemplis auctor noster contra ethnicos argumentetur. Primum enim ex Sceuole exemplo sic ille disputat: »Et quot ex nostris non dexteram solum, sed totum corpus uri, cremari, sine ullis eiulatibus pertulerunt, cum dimitti presertim haberent in sua potestate?« Acrius deinde, ex omnibus simul conglobatis, hunc instat in modum: »uiros cum Mucio,  uel cum Aquilio aut Regulo comparo. Pueri et muliercule nostre cruces et tormenta, feras et omnes suppliciorum terriculas inspirata patientia doloris illudunt.« Eodem plane modo et ex iisdem Mucii ac Reguli exemplis Lactantius ratiocinatur: »Nostri, ut de uiris, inquit, taceam, pueri et muliercule tortores suos taciti uincunt, et exprimere illis gemitum nec ignis potest. Eant Romani, et Mucio glorientur aut Regulo . . . . . Ecce sexus infirmus, et fragilis etas, dilacerari se toto corpore utique perpetitur, non necessitate, quia licet uitare, si uellent, sed uoluntate, quia confidunt Deo .« Alii uero ethnici, quamuis robusto corpore uigentes, cum torquerentur, exclamabant, edebantque gemitus, quia »deest illis, inquit,  inspirata patientia.« Quibus quidem uerbis Minucius noster, uti cernis, iam usus fuerat. Lactantius igitur non modo auctoris nostri sensum et mentem, sed ipsa etiam quedam uerba expressit.

Nemini porro ingratum aut iniucundum fore putamus, si ex utroque illo Minucii Lactantiique loco obseruemus non paruum, sicut quidam falso existimant, fuisse eorum tempore martyrum numerum. Nonne enim magnam horum fuisse multitudinem illi palam aperteque declarant, cum dicunt non tantum uiros, uerum etiam pueros et mulierculas summa patientia ac sine ullo gemitu passos esse corpus suum uri et cremari? Quid uero dicendum de uariis aliis cruciatuum, de quibus illi tacuerunt, generibus, crucibus,  feris, et »omnibus,« ut ipse loquitur, »suppliciorum terriculis?« Nonne tot tamque diuersis tormentis, non tam paruo Christiani numero crudeliter necati, palmam martyrii tunc consecuti sunt?

Animaduertendum insuper persuasum Minucio, quemadmodum Lactantio, fuisse, neminem sine diuino uictricis gratie auxilio, potuisse crudelissimos illos cruciatus pro Christi confessione ad mortem usque tanta perferre constantia . Primum etenim uterque diserte affirmat inspiratam eis fuisse patientiam. Sed quomodo inspirata est, nisi diuine gratie auxilio? Deinde addit Minucius »neminem esse, qui aut sine ratione uelit penam subire, aut tormenta sine Deo possit sustinere.« Lactantius uero postea scripsit: »Nec ipsam patientiam,  sine Deo, cruciatus tantos posse superare .« Nonne autem his uerbis ipsam diuine gratie, ad mortem tot tantisque tormentis obeundam, necessitatem luculentissime asserit et uindicant? De Lactantio autem aliquid adhuc infra dicendum. .



ARTICULUS u. Quomodo ultimum Cecilii contra diuinam Prouidentiam argumentum ex Christianorum de fato opinione petitum, ab Octauio soluatur.

Ultimum contra diuinam Prouidentiam Cecilii propugnaculum fuit communis, uti aiebat, opinio, non modo gentilium, sed omnium etiam Christianorum,  qui fato omnia fieri arbitrabantur. Quid ergo? quomodo Cecilius tam affirmate asseuerare potuit hanc communem fuisse Christianorum uniuersorum sententiam? Nonne eam totis animi ingeniique uiribus impugnauerunt? Si de aliquibus hereticis id ille dixisset, manus ei haud inuiti daremus. Sed quis ipsum, de omnibus uniuersim Christianis hoc asserentem, ferre potest? Audi tamen, obsecro, qua ratione illud probare conatur. »Quidquid agimus, inquit, ut alii fato, ita uos Deo dicitis; sic secte uestre non spontaneos agere, sed electos,« id est, uos Christiani non ultro et sponte uestra, sed diuina electione, sectam religionemque uestram amplexati estis. Cum autem hec obiectabat, respexisse uidetur ad ea Christi uerba, que uel ex Christianis audierat,  uel legerat in Ioannis Euangelio: Non uos me elegistis, sed ego elegi uos . Ex iis autem ille concludit: »Igitur iniquum iudicem fingitis, qui sortem in hominibus puniat, non uoluntatem.«

Sed hanc futilem ineptamque argumentationem cito et facile Minucius euertit. Quamuis enimuero a Deo simus electi, certum tamen est liberam semper esse humanam uoluntatem, ac proinde homines propter liberos suos actus, si praui sint, non uero illorum sortem a Deo puniri. »Mens, quippe, uti ille ait, libera est, et ideo actus hominis, non dignitas iudicatur.« Deus ergo iustus equusque est iudex, qui homines propter bonos actus premio, ac propter malos, penis afficit.

 uerum Octauius cum Cecilio agit liberalius. Concedit illi, quod uult, omnes Christianos credidisse omnia fato fieri. At quid est fatum, inquit? »Fatum est, quod de unoquoque nostrum Deus fatus est.« Neque huic fati definitioni repugnat Augustinus. Nam »ordinem causarum, inquit, ubi uoluntas Dei plurimum potest, neque negamus, neque fati uocabulo nuncupamus, nisi forte, ut fatum a fando dictum intelligamus, id est, a loquendo .« Plura hanc in rem apud uossium in Etymologico uidebis.

Hac autem posita fati definitione, contendit Octauius nullam homini ad agendum a Deo imponi fatalem necessitatem. Deus enim uero »cum materiam,« inquit, seu futura omnia, siue bona, siue mala hominum  opera, »possit prescire, pro meritis et qualitatibus singulorum fata determinat.« Quibus sane uerbis docet Deum, qui diuina sua prescientia omnia futura, ac quidquid unusquisque aut bene, aut male, sed semper magna cum libertate, acturus est, optime cognoscit, pro meritis singulorum, siue bonis, siue malis, fata, id est, eterna aut supplicia, aut premia determinare, seu eterno decreto suo statuere ac decernere. Ex quibus ille hunc concludit in modum: »Ita in nobis non genitura plectitur, sed ingenii natura punitur;« hoc est, non genitura, sine nascendi modus, sed uitia nostra, ac ea omnia, que Dei mandatis non obtemperando, peccauimus, ab illo iustissime puniuntur.

Porro autem quia Cecilius palam asseuerat propugnatam  a plurimis gentilibus impiam de fato seu fatali necessitate opinionem, a nobis haud dubie aliquis sciscitabitur quinam illi fuerint. At cuilibet id petenti plenissime, uti arbitramur, his Ciceronis uerbis satisfaciemus: »Ac mihi quidem, inquit, uidetur, cum due sententie fuissent ueterum philosophorum, una eorum, qui censerent omnia ita fato fieri, ut id fatum uim necessitatis afferret, in qua sententia Democritus, Heraclitus, Empedocles, Aristoteles fuit: altera eorum, quibus uiderentur sine ullo fato esse animorum motus uoluntarii; Chrysippus tamquam arbiter honorarius, medium se ferre uoluisse: sed applicat se ad eos potius qui necessitate motus animos liberatos uolunt. Dum autem uerbis utitur suis, delabitur in eas difficultates, ut necessitatem  fati confirmet inuitus « Qui plura uoluerit, is adeat eiusdem Ciceronis de Fato librum, ex quo hec desumpta sunt Legat etiam ex recentioribus Christianis scriptoribus plurimos, Lipsium, et uossium ex antiquis uero Ecclesie Patribus, Augustinum, Eusebium et Tatianum, qui in sua ad Grecos Oratione, uti alibi obseruauimus, hunc errorem plane exagitat ac refellit .



CAPUT uII. DE ALIIS CHRISTIANAE RELIGIONIS DOGMATIBUS.



ARTICULUS PRIMUS. Excutiuntur argumenta, quibus Cecilius corporum nostrorum resurrectionem impugnat, et Octauius eam tuetur; ubi de metempsychosi atque huius opinionis auctoribus et assertoribus Pythagora et Platone.

Alia quedam christiane religionis documenta conuellere nititur Cecilius, sed non feliciori successu. Unum autem ex precipuis illud procul dubio est, quo futurus corporis nostri ad uitam reditus asseritur. Eo enim sublato, uana, ut ait Apostolus, et inanis erit fides  nostra. Cecilius uero hoc fidei speique nostre fundamentum isto dilemmate euertere moliebatur: uel resurgemus, inquit, sine corpore, uel cum corpore. Non primum quidem; nam sine corpore neque mens, neque anima, neque uita est. Atque ita argumentabantur ethnici, qui nichil nisi corporeum exsistere posse garriebant. Neque etiam cum corpore, pergit Cecilius, uel ipsomet nostro, uel alieno resurgemus. Non ipsomet quidem nostro, quod a tam longo tempore erit mortuum; ut nichil prorsus illius residui quidquam possit remanere. Non alieno etiam, quandoquidem non idem numero, sed alius a mortuo rediuiuus homo foret.

Secundo deinde argumento contra mortui nostri corporis ad uitam excitationem sic adhuc pugnat Cecilius:  »Quis unus ullus ab inferis uel Protesilai sorte remeauit, horarum saltem permisso commeatu, uel ut exemplo crederemus?« Iam uero obseruatum a nobis fuit quosdam frustra ominari in hoc Minucii textu nomini horarum subiungendum esse adiectiuum paucarum. Satis enim ibi subintelligitur; quia de sorte agitur Protesilai, qui primus ex Grecie principibus ab Hectore in Troiano bello interfectus dicitur. Laodamia uero illius uxor, statim atque eum mortuum fuisse resciuit, magnis precibus a diis impetrasse fertur, ut illius ad uitam excitati colloquio per tres horas frui sibi liceret. uidesis Propertium, Hyginum, Catullum et Ouidium, qui ad hunc Protesilaum uxoris eius nomine scripsit Epistolam .

Frequens autem ac sepius repetita fuit hec ethnicorum argumentatio. A Iustino siquidem martyre sic proponitur: , . »Propterea quod nondum mortuum resurrexisse uideritis, uos incredulitas resurrectionis tenet. « Similiter a Theophilo Antiocheno: , , : »Sed et negas mortuorum resurrectionem. Ais namque: Ostende mihi saltem unum ex mortuis reuocatum, quem si uidero, uerbis tuis fidem habebo. « His preter ceteros, quos referre longum esset, adiungatur  Lactantius, qui pari quoque modo ethnicos hec obiicientes inducit: »Tot iam secula transierunt, quis umquam unus ab inferis resurrexit, ut eius exemplo credamus? «

Sed cur, inquit, Minucius, tu Cecili, homo ethnice, audes hanc Christianorum de corporum nostrorum resurrectione sententiam, tamquam anilem fabulam reiicere? Cur petis id unius exemplo tibi probari? Numquid oblitus es dimidiam saltem illius partem constanter propugnari a Pythagora et Platone, qui animarum nostrarum ex mortuis corporibus in alia transmigrationem asseruerunt? At id si ex memoria tua excidit, lege, queso, librum primum Diodori Siculi, et ibi ab eo scriptum reperies Pythagoram ab Aegyptiis hanc accepisse opinionem . Reuolue Herodoti libros, et ibi uidebis illum similiter dixisse Grecos, quorum nomine haud dubie Pythagoram et Platonem comprehendit, illam ab iisdem delibasse Aegyptiis . Adi Lertium, atque ex citatis ab illo Scriptoribus comperies, quid Pythagoras de uariis anime sue transmigrationibus predicabat . Si hec omnia satis tibi non sint, fidem procul dubio non denegabis Laberio, qui apud Tertullianum hanc ipsam de metempsychosi opinionem a Pythagora propugnatam aperte testificatur . At ipsemet Tertullianus, Ambrosius, aliique, quemadmodum Minucius noster, hinc recte concludunt incredibilem ethnicis esse non debere Christianorum de  corporis nostri resurrectione sententiam .

Quid uero, quod idem Tertullianus alibi haud dubitanter asseuerat, hoc de animarum transmigratione absurdum dogma non modo ab eodem Pythagora, sed etiam a Platone, sicuti dixit Minucius noster, fuisse assertum . Sed quod ad Platonem attinet, nullo prorsus ad id probandum teste opus est. Non obscure enim nec semel in libris suis illud tradidisse legitur .

Priusquam uero progrediamur ulterius, duo hic obseruanda sunt. Et primo quidem de illo ridiculo philosophorum errore Minucium dixisse: »Non philosophi  studio, sed mimico uitio digna ista sententia est.« Mirum etenim quanto studio nec pauci, nec ineruditi uiri hunc locum, quem corruptum censent, et emendare nitantur, et quam uarias illius correctiones excogitauerint. Sed nichil certi afferunt, propter quod genuina manuscripti codicis regii lectio immutari debeat. Quamobrem ea retenta, Rigaltius suspicatur Minucium his uerbis ad mimos collineasse, qui in scena sese aliquando in belluas transformabant, earumque induebant figuras. Alii uero opinantur a Minucio notari Laberium, a Tertulliano, uti paulo ante annotauimus, laudatum, et hec illius carmina a Crinito descripta:

Et audio mala multa etiam ex bonis
 Per illud, ut nos olim mutant philosophi,
Et nunc de mulo hominem, de muliere colubrum
Faciunt, et ex diuersis diuersa alia. 

Laberius autem et peta et mimus fuit, de quo preter ceteros Macrobius: »Laberium aspere libertatis equitem Romanum Cesar quingentis millibus inuitauit, ut prodiret in scenam, et ipse ageret mimos, quos scriptitabat.«  Atque ibi Macrobius plura Laberii carmina refert, quibus ad scriptos a se mimos agendos coactus est. De illo quoque Horatius cecinit.

Et Laberi mimos, ut pulchra pemata mirer. 
Laberius itaque has philosophorum de metempsychosi  delirationes, non solum scriptis, paulo ante citatis, sed etiam actis mimicis haud dubie deriserat. Minucius ergo inde inferre potuit hunc errorem »mimico »uitio,« aut mimico conuitio,« aut »mimi conuicio,« nimirum Laberii, uel si uelis, cuiuslibet pantomimi esse dignum.

Animaduertendum secundo Pythagoram a Minucio appellari primum, qui hanc opinionem, seu potius delirationem introduxit. Sed quo iure, quoue teste id tam asseueranter affirmauit? Nam Diodorus Siculus apertissime, uti iam diximus, et Herodotus paulo obscurius testificantur primos huius opinionis auctores fuisse Aegyptios, a quibus eam Pythagoras accepit. Quamobrem aut errauit Minucius, aut potius nichil aliud sibi uoluit, nisi hanc sententiam a  Pythagora, tamquam primo illius inuentore et auctore apud Grecos disseminatam. Quod si hoc posterius ille tantum edixit, ipsummet procul dubio testem habebit Herodotum, cuius hec sunt uerba: , , , . , . »Hanc rationem sunt ex Grecis, qui usurpauerint tamquam suam ipsorum, alii prius, alii posterius, quorum ego nomina sciens non duco esse scribenda .« Sed longe clarius ab Hieronymo scriptum fuit: »Et quia Pythagorica dogmata me legisse dixeram, audi quid apud Grecos Pythagoras primus inuenerit, immortales esse animas, et de aliis corporibus transire in alia.«  De hac porro illius ac Platonis opinione a nobis iam dictum est, et infra adhuc disputabitur.



ARTICULUS II. Alia ad probandam corporum nostrorum resurrectionem Octauii, et contraria Cecilii argumenta examinantur.

Contra primam Octauii argumentationem obiectabat Cecilius, aliique gentiles, se numquam ridicule prorsus aut Pythagore et Platonis, aut Christianorum de corpore nostro ad uitam reuocando opinioni  subscribere potuisse; quandoquidem nulla umquam, quecumque fingatur, ratione fieri illud potest. Sed Octauius insulam aduersarii sui, de potestate diuina dubitantis, temeritatem sic reprimit: »Quis tam stultus, aut brutus est, ut negare audeat mortuum hominem potuisse a Deo ad uitam reuocari?« Quemadmodum enim hominem ex nichilo finxit ac creauit, ita eque facile illum a mortuis excitare potest. Sed hoc argumentum acrius urget Iustinus martyr: »Si quis umquam uobis, cum nondum tales exstaretis, neque ex talibus orti essetis, asseueraret semen humanum et imaginem pictam indicans, ex eo ipso semine naturam huiusmodi fieri posse; num priusquam id factum esset, crederetis? Non equidem opinor quemquam contra hoc dicere ausurum esse. Sed enim  quomodo ab initio non credidissetis possibile esse, ut e tenui gutta tales existerent et extitisse tamen uidetis: eodem modo existimate impossibile non esse ut dissoluta, atque seminum instar in terram deiecta corpora humana, tempore suo, iussu Dei relinquant et naturam incorruptibilem induant «

Eodem quoque telo ethnicos non solum Tatianus, et Athenagoras, a nobis mox citandi, uerum etiam Tertullianus sic ferit: »Considera te ipsum, o homo, et fidem rei inuenies. Recogita quid fueris, antequam esses, utique nichil: meminisses enim, si quid fuisses. Qui ergo nichil fueris priusquam esses, idem nichil factus, cum esse desieris, cur non possis rursus esse de nichilo, eiusdem auctoris uoluntate, qui te uoluit esse  de nichilo? Qui non eras, factus es, cum iterum non eris, fies. Redde, si potes, rationem, qua factus es, et tunc require qua fies. Et tamen facilius utique fies, quod fuisti aliquando; quia eque non difficile factus es. quod numquam fuisti aliquando. Dubitabitur, credo, de Dei uiribus, qui tantum hoc corpus mundi de eo, quod non fuerat, non minus quam de morte uacationis et inanitatis composuit, animatum spiritu omnium animatorum .« Atque hec ille uberius eo in libro prosequitur  Breuius autem postea Lactantius: »Si a principio Deus hominem nescio quo inenarrabili modo instituit, credamus ab eo restitui ueterem posse, qui nouum fecit .«

 Instabant tamen gentiles fieri omnino non posse, ut hominis corpus aquis absorptum, igne crematum, in puluerem, cineres et fauillas redactum, in aliud corpus transmutatum, idem numero rursus exsuscitetur, reficiatur, ac reformetur. At respondet Minucius, quamquam corpus illud »nobis subducatur, Deo tamen elementorum custodi reseruari.« Et id quidem ille paucis, quod pluribus Tatianus et hunc urgebat in modum: »Hoc ita futurum credimus, nichil interim curantes, utcumque nugari nos et blaterare arbitremini. Quoniam sicut ignorabam, quis essem, antequam nascerer, cum nullus adhuc essem, solum autem in subiecto materie carnis existebam; deinde genitus, qui olim non eram, ipsa generatione  essentie mee fidem habeo; ita natus, et per mortem ad non esse redactus, atque iterum conspicuus oculis denuo existam. Quamuis enim caro tota incendio consumatur, materiam tamen euaporatam mundus excipit: quamquam aut in fluuiis, aut mari contabescam, aut feris dilanier, condor tamen in penu perdiuitis domini. Quod licet pauperes et impii nesciant; Deus tamen qui regnat, substantiam sibi soli conspicuam, quando uoluerit, ad pristinam integritatem reducet .«

Pari etiam modo Tertullianus respondet: »Ubicumque resolutus fueris, quecumque te materia destruxerit, hauserit, aboleuerit, in nichilum redegerit, reddet te. Eius est nichilum ipsum, cuius et  totum .« Longe autem fusius Athenagoras hec aduersus gentiles urget et explicat. Ibi autem ipse, quemadmodum alii iam citati a nobis Scriptores: , , , , , . . »Si hominum corpora cum non essent, condidit Deus, eorumque principia unde originem trahunt, procreauit; etiam quomodocumque dissoluta, cum eadem facilitate instaurabit. Id enim illi eque facile est .« Cetera autem que hic transcribere longius foret, in eius libro legere te non pigeat.

Quamuis autem Minucius tot tantique ponderis  rationibus friuolas ethnicorum cauillationes funditus euerterit; uariis nichilominus exemplis illas adhuc refellit et destruit: »uide adeo, inquiebat, quam in solatium nostri, resurrectionem futuram omnis natura meditetur. Sol demergit et nascitur, astra labuntur et redeunt, flores occidunt et reuiuiscunt, post senium arbusta frondescunt, semina non nisi corrupta reuirescunt: ita corpus in seculo, ut arbores in hyberno adhuc occultant uirorem, ariditate mentita. Quid festinas ut cruda adhuc hyeme reuiuiscat et redeat?« Eedem est Theophili Antiocheni futuram corporis nostri resurrectionem comprobandi ratio. »Deus plurimarum, inquit, rerum argumenta suppeditat, quibus incredulitatem nostram, quantum ad resurrectionis negotium attinet, propellat.  Obserua, nisi molestum sit, temporum, dierum et noctium interitum. Annon animaduertis, ut ista moriuntur et resurgunt? Quid preterea referam resurrectionem fructuum et seminum, que omnia nostre uoluntati seruiunt? Si enim granum, exempli gratia, tritici, aut reliquorum fructuum in terram sparseris, primum quidem moritur et dissoluitur, et tum demum nascitur, et in culmum fructificantem assurgit. Arborum et quercuum natura, secundum Domini imperium, occulta quadam ui, nobisque inuisibili, statis temporibus fructus proferunt. Interdum passerculus, aut alia auicula deuorans semen mali, aut ficus, aut alterius rei, auolat in locum aliquem editum, saxosum, et id in  foueam aliquam per diuersam corporis partem emittit. Quid fit? Semen illud subcressit, et in arborem magnam euadit, quamuis deuoratum, per tantum calorem transierit . . . . Sin autem uolueris mirabilius spectaculum cernere, quod ad id comparatum est, ut maiore euidentia mortuorum resurrectio comprobetur, iubeo te erigere uultum, non solum ad terrestria, uerum etiam ad celestium resurrectionem. Lunam uide, que singulis mensibus et perit et renascitur, nec non et alia considerato astra. Preterea et in temetipso, quamuis id ignores, resurrectionis operationem cognosce, o homo. Non dubito quin aliquando aduersa ualetudine afflictus, amiseris carnes tuas, et formam, roburque; ceterum Deus tibi misericordiam impertiens et medicinam tribuens,  effecit ut carnes amissas, formam, roburque recuperares. Et quemadmodum ignoras quo, te relicto, carnes abierint, sic te fugit unde redierint, et unde eas acceperis. uerum enimuero, inquis, ex alimento et saporibus, in sanguinem conuersis, carnes repullularunt. Pulchre quidem; sed ne erres, hoc Dei beneficium est, nec alteri est accepto referendum .« Iisdem quoque aut similibus plane exemplis plurimi, iique doctissimi Ecclesie Patres, futuram corporum nostrorum resurrectionem confirmarunt. Sed quia prolixiora sunt eorum uerba, quam ut hic integra exhibeantur, ea curiosis omnibus, qui omnia suismet oculis lustrare uolunt, indicabimus. Legant itaque Tertullianum Apologet. cap. 48, et lib. de  Resurrectione carnis, cap. 12. Ambrosium lib. u Hexem. cap. 22 et 23, pag. 109 et seq. atque in primis lib. II de Fide resurect. § 53 et seq. pag. 1147 et seq. Theodoretum orat. 9, de Prouident, sub finem, pag. 436 et seqq. Nilum orat. 1, in Pascha, apud Photium, Biblioth. pag. 1530. Adeant adhuc Augustinum lib. XXII de Ciuit., cap. 21 et seqq., pag. 676 et seqq., ubi ille explicat utrum, et quomodo corpora, aut illa que in fauillas et cineres redacta sunt, aut alia ab aliis hominibus comesta, aut etiam infantium, sint ad uitam reuocanda. Reuoluant etiam, si uacat et lubet, pseudonymum Iustini martyris librum Quest. et Respons. ad Grec., pag. 208 et seqq., inter eiusdem Iustini opera diuulgatum.

 uerum insurget ethnicus aliquis, aut nescio quis incredulus, nobisque obiiciet, proposita hactenus ad probandam corporis nostri resurrectionem exempla, minimi aut potius nullius esse momenti. Neque enim sol et astra moriuntur, neque iidem numero flores et fructus mortui reuiuiscunt. At sane non adeo bardi et hebetes fuerunt laudati a nobis doctissimi illi uiri; ut hec aut ignorauerint, aut non animaduerterint. Nescii quippe non erant omnes comparationes aliqua, ut aiunt, ex parte claudicare. Quamobrem eas ideo instituunt, ut ex illis patefaciant multa suppetere nobis exempla, que aliquid cum mortuis corporibus nostris, ad uitam aliquando reuocandis, commune ac simile habeant, et quibus  ad ea reuocanda Dei potestas, qua de sola agitur, plane ac perspicue probatur. Nonne etenim solis astrorumque occasus, et ortus, nonne fructus aliaque huiusmodi ex putrescentibus granis suis renascentia, nobis exhibent aliquam resurgentis nostri corporis similitudinem? At si hec solita Dei potestate continuo fiunt, quomodo ethnici negare audebant corpora nostra mortua posse eadem Dei potentia ad uitam excitari? Ut ea igitur ad amissi luminis auras redeant, nichil aliud quam ipsius Dei uoluntas desideratur. Atqui id Deum uelle ex sacris nostris Scripturis euidentissime colligitur, uti inferius ex aliis nostris scriptoribus ostendemus. Quia uero ethnici non de hac utique Dei uoluntate, sed de illius tantum potentia litem faciebant, satis sibi Minucius,  aliique, esse putarunt hanc uariis exemplis, ac quibusdam etiam ad hominem, uti loquuntur, argumentis demonstrasse.

Porro autem his ita stabilitis ac confirmatis, nichil auctor noster amplius censuit respondendum ad ineptam Cecilii cauillationem, qua postulabat aliquem mortuum sibi proferri, qui ad nos umquam uiuus remeauerit. Quid enim opus erat diuinam mortuos exsuscitandi potestatem aut Protesilai, aut alio probari exemplo, que certissimis rationum momentis demonstrata fuerat? Theophilus tamen Antiochenus, ut hebes illud et imbelle gentilium telum retundat, alia, quam Protesilai, tradita ab ipsismet gentilibus exempla hunc profert in modum: »Sed quid memorabile facis, si uideas et credis?  , , , , , . Si credis Herculem, quem flamma assumpsit, uiuere, Aescolapium fulmine tactum, uite restitutum, que dementia est nolle dare fidem illis, que Deus loquitur? Dubitatio te teneret, et si tibi presentarem aliquem e mortuis euocatum, an apud te fidem inuenire possem?«  Poterat adhuc ille allatum a Platone Heri Armenii, de quo nos alibi, exemplum, aliaque plura, ab ethnicis uenditata, in medium adducere; sed hec tanquam superuacanea Scriptores nostri aspernati sunt. Ceterum si de futura mortuorum resurrectione plura adhuc, quam ea, que  ex citatis auctoribus retulimus, aliquis desideret, is Tatianum, Ambrosium, aliosque adeat, qui integros hoc de argumento tractatus ediderunt .



ARTICULUS III. Expenduntur argumenta, quibus ostenditur improbos homines penis eternis atque igne sempiterno cruciandos; pios autem et iustos perpetua felicitate donandos; ubi de montis Aetne et uesuuii ignibus, Stygia palude, et igneo inferni flumine.

Quemadmodum Cecilius christiane fidei de mortuorum hominum ad uitam regressu, ita et de improborum  penis sempiternis, eternaque piorum felicitate dogma, non sine irrisione reiicit ac repudiat. »Hoc, inquit, errore,« futuri de morte ad uitam reditus, Christiani »decepti beatam sibi, ut bonis, et perpetem uitam mortuis pollicentur; ceteris ut iniustis, penam sempiternam . . . . . Quid post mortem impendeat, miseri dum uiuitis, estimate . . . Tu qui immortalitatem posthumam somnias, cum periculo quateris, cum febribus ureris, cum dolore laceraris, nondum conditionem tuam sentis?« Denique tam audacter quam impie ille pronuntiat: »Sicut nascimur, et interimus,« id est; quemadmodum antequam nasceremur, nichil eramus, ita post mortem ad idem nichilum redacti, nichil penitus erimus. Et ita quidem argumentabatur Cecilius, At hic obiter obseruandum  in hoc textu uerba periculo quateris, quibusdam displicuisse, eosque ariolari legendum querquero, id est, frigore et tremore, siue febri frigida quateris. Sed huic coniecture repugnat manuscriptus codex regius, ac uerba etiam subsequentia eam admitti prohibent.

Octauius autem Cecilio hec Christianis obiicienti, uel potius arroganter exprobranti, modeste respondet plerosque »conscientia meritorum,« id est, peccatis uitiisque conscientiam illorum redarguentibus, magis optare, quam re ipsa credere hominem morte exstingui penitus, nec ad ulla postea supplicia reseruari. Et sane dubium non est, quin in illos hoc errore seipsos fallentes, ac liberius peccantes, quo tardius, eo seuerius iustissimo Dei iudicio animaduertatur.  Unde ualerius Maximus de Dionysio Syracusanorum tyranno: »Lento, inquit, gradu ad uindictam sui diuina procedit ira, tarditatemque supplicii grauitate compensat .

At si, fatente ethnico homine, diuina uindicta non sinit grauiorum criminum reos abire impunitos, negare procul dubio alii non possunt improbos, sceleratos, et impios homines, qui criminibus adhuc coinquinati moriuntur, debitis post mortem penis esse afficiendos. Tunc enim quas in hac uita non dederunt, in altera, que eterna erit, sempiternas igne eterno luent. Nam »sapiens ignis, ait Minucius, membra urit, et reficit, carpit et nutrit.« Neque ethnici respondere poterant illud quorumdam, qui  alios terrere uolebant, esse commentum. Non id quippe omnipotenti Deo difficilius est, quam mortuum hominem ad uitam excitare. Sufficit igitur ut id uelit. Atqui eum ita uelle non solum sacre Scripture declarant, sed diuina etiam illius iustitia, que nullum scelus inultum relinquere potest.

At Minucius ut illud ethnicis facilius persuadeat, in huius documenti confirmationem quedam affert exempla ignium, fulminum, ac montium Aetne et uesuuii, atque terrarum ubique ardentium, que quidem illis incognita procul dubio non erant. Audias uelim eum loquentem: »Sicut ignes fulminum, inquit, corpora tangunt, nec absumunt; sicut ignes Aetne et uesuuii, et ardentium ubique terrarum,  flagrant nec erogantur: ita penale illud incendium, non damnis ardentium pascitur, sed inexesa corporum laceratione nutritur.« At hec ille delibasse uidetur ex hoc Tertulliani de iisdem eternis ignibus disputantis loco: »Nouerunt et philosophi diuersitatem arcani et publici ignis. Ita longe alius est, qui usui humano, alius qui iudicio Dei apparet, siue de celo fulmina stringens, siue de terra per uertices montium eructans. Non enim absumit, quod exurit: sed dum erogat, reparat. Adeo manent montes semper ardentes, et qui de celo tangitur, saluus est, ut nullo iam igni decinerescat. Et hoc erit testimonium ignis eterni, hoc exemplum iugis iudicii penam nutrientis. Montes uruntur et durant. Quid nocentes et Dei hostes?  Hec sunt que in nobis solis presumptiones uocantur, in philosophis et petis summe scientie et insignia iudicia .« Eodem quoque modo Lactantius, post utrumque, Tertullianum ac Minucium Felicem, hec plane in uerba, ab aliis paulo diuersa, argumentatus est  Ignis sempiterni »natura diuersa est ab hoc nostro, quoad uite necessaria utimur, qui nisi alicuius materie fomite alatur exstinguitur. At ille diuinus per se ipsum semper uiuit ac uiget sine ullis alimentis, nec admixtum habet fumum, sed est purus ac liquidus, et in aque modum fluidus. Non enim ui aliqua sursum uersus urgetur, sicut noster . . . . Idem igitur diuinus ignis una eademque  ui, atque potentia et cremabit impios, et recreabit; et quantum a corporibus absumet, tantum reponet  ac sibi ipse eternum pabulum subministrabit. Quod pete in uulturem Tityi transtulerunt: ita sine ullo reuirescentium corporum detrimento aduret tantum, ac sensu doloris afficiet .« Sed de hac Lactantii Tertullianique argumentatione adhuc aliquid suo loco dicemus ostendemusque quo sensu hic et Minucius uerbum erogare acceperint .

Pergamus interim, iisque occurramus, qui gentilium nomine nobis forsitan obiicient, prorsus ineptas esse fulminum, montium ac terrarum semper ardentium, cum inferorum igne comparationes Nonne  etenim, inquiet, aliquid ex hominis fulmine tacti substantia huius ardore consumitur? Nonne etiam ignibus Aetne uesuuiique  seu aliorum montium, aut ardentium terrarum noua semper subministratur materia? Contra uero Christiani asseuerabant eumdem semper fore ignem inferorum, nichilque penitus humani corporis ab illo exusti deperire. uerum Tertullianus, quem Minucius noster, uti iam monuimus, sequitur, hoc rationis momentum ethnicis plane precidit. Maximam quippe huius argumenti uim in hoc positam esse ostendit, quod gentiles, nemine reclamante, faterentur quosdam fulminum, montium, et terrarum ignes esse  prorsus extraordinarios. Nonne autem inde inferre potuit, ab iisdem ethnicis perperam negari alium non posse infinita Dei potentia excitari ignem, qui idem semper maneat, impiorumque corpora non consumendo, eternum exuret, ac cruciabit.

Neque porro ibi stetit Minucius, sed alia adhuc comparatione, seu alio, ut aiunt ad hominem, argumento confirmat, quam inepte Cecilius aliique gentiles id abnuerint: »Admonentur, inquit, homines doctissimorum libris, et carminibus petarum, illius ignei fluminis, et de Stygia palude sepius ambientis ardoris, que cruciatibus eternis preparata, et demonum indiciis et de oraculis Prophetarum cognita tradiderunt.« Ibi autem Minucius et profanos et sacros scriptores procul dubio citauit. Prophetarum  siquidem nomine, libros ueteris Testamenti, atque etiam, si uelis, Sibyllarum, et aliorum, quos ethnici prophetas esse putabant, effata designat: »demonum uero indiciis,« sacros Noui Testamenti codices; ubi legimus demones palam, ac omnibus audientibus, confessos fuisse eternis se ignibus cruciari. Ethnicis itaque publicam illam demonum confessionem obiicit, quam nec illi, nec ullus alius negare poterat.

Scriptores uero profanos, siue ethnicos, testes appellat »ignei fluminis de Stygia palude,« puta Acherontis, quem iidem ethnici unum ex quatuor celebratissimis inferorum fluuiis esse fabulabantur, ignibusque, ut ait Seruius, plenum, qui Pyriphlegethontis aquas recipiebat . Qui autem fuerint hi aliique duo inferorum fluuii, ex Platone, qui illos descripsit, atque aliis quam plurimis discere quilibet facillime poterit .

Ab illo quoque Platone eadem facilitate edocebitur, cur Styx a Minucio palus, eaque ardore sepius ambiri dicatur; tametsi alii fluuium esse tradiderint, cuius adeo frigida est aqua, ut ea epota quiuis protinus moriatur. Styx enim, inquit, in horridum immanemque locum incidit, paludemque efficit. . Terram uero ingreditur, et circumrotans influit in Pyriphlegethontem, igne ardentem, neque eius tamen aqua illi aut cuipiam alteri fluuio miscetur. Circulo autem facto, effundit se in tartarum. Totus porro ille Platonis  locus ab Eusebio descriptus est . Quis uero sibi facile non persuadebit hunc ipsum in primis Platonem, doctissimorum hominum, uel, ut ait Tertullianus, philosophorum, nomine, huncque eius librum a Minucio nostro citari? Nullus quoque inficias fortasse ibit, e laudatis ab eo et Tertulliano petis, primum Homero, et secundum uirgilio dandum esse locum. Homerus enimuero cecinit:

,
, ,
, .


Hic quidem in Acherontem Pyyriphlegethonque confluunt
Cocytusque, qui certe Stygis aque est fluxus.
 Petraque, et concursus duorum fluuiorum ualde sonantium. 
Postea uero uirgilius:

Hinc uia Tartarei, que fert Acherontis ad undas,
Turbidus hic ceno, uastaque uoragine gurges
Aestuat, atque omnem Cocyto eructat arenam. 

Quos in uersus hec Seruius obseruat: »Acheronta uult quasi de imo nasci tartaro; huius estuaria Stygem creare, de Styge autem nasci Cocytum.« uide adhuc si uelis, que ille prius in eiusdem libri uersum 107 annotauerat. Sed Stygie paludis frequens apud uarios Scriptores mentio.

Tum deinde Minucius: »Et ideo apud eos, inquit, etiam ipse rex Iupiter per torrentes ripas et atram  uoraginem iurat religiose,« hoc est, per aquas dubio procul Stygias, de quibus Homerus:

.


Age nunc mihi iura inuiolabilem Stygis aquam. 
Alio etiam in libro canebat:

,
, .


Et ipsa subiacens Stygis aqua, quod maximum
Iuramentum, grauissimumque existit beatis Diis. 
Homero plane concinit uirgilius hisce carminibus latinis:

Cocyti stagna alta uides Stygiamque paludem,
Di cuius iurare timent et fallere numen. 

 Plura si uelis, adi Apollonium Argonaut. lib. II, u. 290 Hesiodum Theogon. Iu, 383 et seqq. et u. 775 et seqq. Ouidium lib. I Metamorph. u. 184 et seqq. Apuleium lib. uII Metamorph. circa med. Natalem Comitem lib. III Mytholog. cap. 1 et seqq. uossium lib. II de Orig. et Progr. Idolo. cap. 81 pag. 359 et seqq.

Quam certum porro est improbos homines, qui ex hac uita criminum conscii migrant, eternis suppliciis a iusto et omnipotente Deo affici, tam constare debet iustos, in iustitia morientes, ab eodem Deo sempiterna felicitate donari. Minucius autem eo ipso, quo primum prouabit, secundum satis se demonstrasse arbitratus est. Quocirca illud amplius probandum non existimauit, palamque pronuntiare  non dubitat: »Hos pios uidelicet homines, spe future felicitatis securos uiuere.«



ARTICULUS Iu. Examinantur argumenta quibus Octauius contra Cecilium probat mundum igne aliquando periturum; ac de Stoicorum, Epicureorum, et Platonis ea de re opinionibus.

Christiani pro certo adhuc ratoque decreto habebant totum hunc mundum, et omnia que in eo sunt, igne consumenda. Sed illud Cecilius paucis his uerbis impugnat: »Quasi aut nature diuinis legibus constitutus eternus ordo turbetur, aut rupto  elementorum omnium federe, et celesti compage diuisa, moles ista, que continetur, et cingitur, subruatur.« Sed illum Octauius his uerbis castigat: »Aut improuisum ignem cadere, aut difficile non credere, uulgaris erroris est.« Multis autem hec obscura uidentur. Quamobrem Rigaltius, et quidam alii duorum uerborum transpositione, sic in editis correcta scribi uoluerunt: »Aut improuisum ignem credere, aut difficile non cadere uulgaris opinionis est.« Ouzelius uero unius uerbi additione putauit mendum debere ita sanari: »Aut improuisum ignem cadere, aut sufficere non credere, uulgaris erroris est.« Sed perperam, ac contra fidem manuscripti codicis, ac Minucii mentem. Omnibus siquidem satis apertus est hic illius sensus: uulgaris  erroris est credere improuisum ignem non cadere, aut id esse difficile, nimirum Deo, qui pari utique facilitate, qua omnia creauit, illa potest destruere. At hanc esse ueram eius mentem liquido patet ex subsequentibus ipsius uerbis et argumentatione.

uerum enimuero propositionem suam, his ille probat argumentis; ac primo quidem: »Quis sapientium, inquit, ignorat omnia que orta sunt, occidere; que facta sunt, interire? Celum quoque cum omnibus, que celo continentur, ita ut cepisse, desinere.« Ibi procul dubio indocte hominum multitudini opponit sapientes, siue eo nomine philosophos designet, siuet alios quoslibet, qui imperite plebis opinionibus duci se non patiuntur. Prius autem  Cicero, uelleium Epicureum sic disputantem induxerat: »Hunc  censes primis, ut dicitur, labris gustasse physiologiam, qui quidquam, quod ortum sit, putet eternum esse posse? Que est enim coagmentatio non dissolubilis? Aut quid est, cuius principium aliquid sit, nichil sit extremum?« 

Cyprianus uero ad Demetrianum scribit hanc ab ipsomet Deo constitutam esse legem, ut que orta sunt, omnia occidant, et aliquando finiantur: »Hec, inquit, sententia mundo data est, hec Dei lex est; ut omnia orta occidant, et aucta senescant, et infirmentur fortia, et magna minuantur, et cum infirmata et diminuta fuerunt, finiantur.« . Et hec quidem ille fusius prosequitur, que in eius libro legere poteris, sicuti et infinita propemodum alia, in eamdem rem ab aliis scriptoribus tradita, que nunc congerere nichil necesse est.

Porro autem Minucius noster uerissimam illam Christianorum de mundi fine, futuroque illius incendio sententiam, non modo communi sapientum opinione confirmat, sed quorumdam quoque tametsi non eiusdem secte philosophorum testimoniis. Post citata enimuero a nobis superiora illius uerba, continenter subiecit: »Fontium dulci  aqua marisue nutriri  in uim ignis abiturum, Stoicis constans opinio est, quod consumpto  humore mundus hic omnis ignescat.« Mirum sane quantum in hoc loco, quem corruptum esse uolunt, emendando eruditi uiri a se inuicem dissentiant. Nam quidam retinendam censent manuscripti codicis lectionem, sed post hec uerba: »constans opinio est,« que ibi subsequuntur, tamquam superfluum, quod ex margine in textum irrepsit, additamentum penitus reiiciunt. Eam autem aiunt esse Minucii mentem: fontes suis dulcibus aquis non amplius nutrient maris aquas: sed illud nutrire, siue maris nutrimentum, uti Stoicorum opinio est, in niuim ignis abibit, seu igne conficietur. Alii nichil in textu manuscripti codicis, nisi dulces aquas, pro dulcis aqua, immutandum suspicantur, eumque esse auctoris nostri sensum: Nutrire, siue  nutrimenta, que fontes et maria celo debent, pariter cum illo in uim ignis abitura.

Sed Gronouius, explosis hisce omnibus coniecturis, putat Minucii uerbis omnia comprehendi, que triplicis differentie sunt, liquorum genera. Quamobrem textum eius sic corrigendum esse opinatur: »Fontium, dulcis aque, maris nutrimen in uim ignis abiturum.« uerum preterquam quod hec correctio auctoritate nulla stabilitur, quodnam, obsecro, est inter fontium et dulcis aque nutrimentum discrimen?

At quam obscura et emendatu difficilia sunt auctoris nostri uerba, tam certum profecto uidetur illum ad hec respexisse Ciceronis uerba: »Sunt stelle natura flammee: quocirca terre, maris, aquarum uaporibus aluntur iis, qui a sole ex agris tepefactis,  et ex aquis excitantur . . . . Ex quo euenturum nostri  putant id, de quo Panetium addubitare dicebant; ut ad extremum omnis mundus ignesceret, cum, humore consumpto, neque terra ali posset. neque remearet er, cuius ortus, aqua omni exhausta, esse non posset. Ita relinqui nichil preter ignem, a quo rursum animante ac Deo, renouatio mundi fieret, atque idem ornatus oriretur .« uides enim quedam ex iis uerbis eadem esse, atque apud Minucium, qui proinde sensum Ciceronis reddere uoluit. Is uero esse uidetur: neminem sapientium ignorare celum, ac omnia, que in eo continentur, tam dulci fontium, quam maris aqua nutriri; illudque ipsum celum, omnemque mundum, consumpto,  uti Stoici opinabantur, humore, in eam unde ceperat, uim ignis abiturum. Si quid tamen aliquis certius proferat, huic non refragabimur.

De hoc autem Stoicorum placito, preter laudatum a nobis Ciceronem, Philo hec scriptis tradidit: , , , , , , . »Stoici unum mundum asserunt, et Deum auctorem eius generationis; corruptionis uero non item Deum, sed indefessam uim ignis, rebus insitam, post longas temporum ambages absumpturam, et in semet mutaturam omnia, ex qua  denuo mundum instauraturam Opificis prouidentiam .« Postea tamen adiecit: »Bethus, Possidonius et Panetius, uiri Stoica doctrina ualentissimi, tamquam correpti numine, omissis exustionibus et instaurationibus, transfugerunt ad diuinius de incorruptibilitate mundi placitum.« , , . Animum autem, queso, aduertas an his uerbis confirmari possit, quod dictum a Cicerone uidimus, non Panetium solum, sed alios etiam Stoicos addubitasse utrum uera esset aliorum sodalium suorum de futuro mundi incendio sententia. Sed Minucio nostro hanc longe plurium fuisse sufficiebat. uidesis in citatum Ciceronis locum Lescalopierii obseruationes, et Origenis aduersus Celsum  disputationem , ac ea etiam, si uelis, que a nobis in superiori Apparatus nostri tomo obseruata sunt .

Neque porro hanc Minucius noster Stoicorum tantummodo de elementorum conflagratione, et mundi ruina esse opinionem asserit; sed etiam »Epicureis, inquit, eadem ipsa sententia est.« Utrum autem ibi de omnibus, uel de quibusdam dumtaxat Epicureis intelligendus sit, et utrum Epicurum a preceptore suo Democrito, id accepisse crediderit, non minimus datur dubitandi locus. Ad Pythoclem enimuero hec Epicurus scripsit  in uerba: , , ,  , , . , . . . . »Mundus est celi quedam continentia, stellas, et terram, et que uidentur omnia continens, abscissionemque ex infinito habens, atque in termino desinens siue raro, siue denso: quo soluto, que in illo sunt omnia, confusionem accipient: aut desinens, aut in eo, quod circumagitur, aut in eo, quod stabilitatem habet . . . . in quo terminum comprehendere nequimus.« Plutarchus uero, cuius Eusebius uerba retulit, hec narrat in secundo de Placitis philosophorum libro: () , , . »Epicurus periturum, dixit  quia genitus sit, ut animantem, et plantam .« Testatum uero Lactantius facit hec hausta ab Epicuro ex Democriti fontibus: »Epicurus, auctore Democrito, ait mundum, et ortum, et aliquando esse periturum.« Postea uero illius opinionem enucleatius exponit: »Epicurus, inquit, siue Democritus sua sponte natum esse dixit, seminibus inter se ceuntibus, quibus iterum resolutis, dissidium, atque interitum secuturum .« Et recte quidem. Nam paulo supra Epicureum audiuimus, qui apud Ciceronem asseuerat omne, quod ortum est, necessario periturum.

At nendum satis exploratum habemus quonam  modo Epicurus uel eius sectatores mundum interiturum dixerint, utrum aqua, an igne, aut atomorum corpusculorumue, sicut Lactantius ait, dissolutione, uel eorum conflictu, ac percussionibus, quemadmodum Philo his significat de Democrito, et Epicuro uerbis: , , , , . »Multos mundos imaginantur, quorum generationem conflictationibus et connexionibus atomorum tribuunt, corruptionem percussionibus et dissultibus .« Multos enimuero mundos si uariis huiusce modi conflictionibus ac percussionibus corrumpi posse Epicurus autumauit, cur non et omnes? Gassendus tamen uerisimilius  opinatur illum docuisse mundum hunc igne, utpote ceteris omnibus elementis magis actuoso, penitus absumendum. . At si citata paulo ante a nobis auctoris nostri uerba aut legisset, aut se aliquando legisse meminisset, poterat procul dubio illa in coniecture sue haud prorsus inualidam proferre confirmationem.

uenit postremo Minucius ad Platonem, qui, ut ipse refert: »Loquitur Plato partes orbis nunc inundare dicit« , »et nunc alternis uicibus ardescere; et cum ipsum mundum perpetuum, et insolubilem diceret esse fabricatum, addit tamen ipsi artifici Deo soli, et solubilem, et  esse mortalem. Ita nichil mirum est, si ista moles ab eo, quo extructa est, destruatur.« Duo ibi Minucius a Platone asserta narrat. Primo mundum a Deo »insolubilem« creatum, sed ita tamen ut ab illo solui et destrui possit. Secundo partes mundi alternis uicibus, aut inundare, id est, aquis obrui, aut »ardescere,« hoc est igne concremari.

At primum quidem Plato apertissime edixit: , , , , . »Cum igitur Deus uellet pulcherrimum fetum, mundum producere, hunc effecit Deum genitum, numquam corrumpendum ab alia causa, preter quam a Deo, qui ipsum composuit, si quando uoluit ipsum dissoluere  .« Quam sane ob causam ab Arnobio litteris hoc mandatum legimus: »Plato ille diuinus multa de Deo digna, nec communia sentiens multitudini, in eo sermone ac libro, cui nomen Timeus inscribitur, deos dicit et mundum corruptibiles esse natura, neque omnino dissolutionis expertes: sed uoluntate Dei regis ac principis, uinctione in perpetua contineri .«

Testatum autem fecit Philo Iudeus hanc reuera fuisse Platonis de mundo creato et incorruptibili sententiam, quia ab illo Deus supremus inducitur hec ad alios deos fecisse uerba: . ,  , . , . , , , , , , , , . Que quidem in Platonis Timeo, exceptis nonnullis diuersis lectionibus, inueniuntur. Prima autem uerba ab Athenagora citata sunt ; omnia uero in quodam operum Ciceronis fragmento, sic latine reddita exhibentur: »Hec uos, qui deorum satu orti estis, attendite: Quorum operum ego parens effectorque sum, que per me facta sunt, non sunt dissoluta, me inuito,  quamquam omne colligatum solui potest: sed haud quaquam boni est, ratione uinctum uelle dissoluere. Sed quoniam orti estis, immortales uos quidem esse, et indissolubiles non potestis; neutiquam tamen dissoluemini, nec uos ulla mortis fata periment, nec fraus ualentior, quam consilium meum, quod maius est uinculum ad perpetuitatem, quam illa quibus estis tum, cum gignebamini, colligati .«

At hi non explicant utrum Plato censuerit mundum alternis uicibus igne et aqua corrumpendum. Clemens uero Alexandrinus illud hisce edisseruit uerbis: , ,  , . , , . , , . »Plato autem terram quibusdam temporibus dicit per ignem, et aquam expurgari hoc modo: Multi sepe fuerunt interitus, et erunt igne quidem, et aqua maximi; quin etiam aliis quoque innumerabilibus alii breuiores. Et paulo post subiungit: Reuera autem est eorum, que terram et celum obeunt, immutatio, et qui post longa interualla eorum, que sunt in terra, multo igne fit interitus.  Deinde subiungit de diluuio: Quando autem rursus dii terram aquis expurgnantes inundant, qui sunt quidem in montibus bubulci et pastores conseruantur: qui autem sunt in iis, que sunt apud uos urbibus, in mare feruntur a fluuiis .«

Perpende autem, obsecro, utrum Minucius noster ad hunc Clementis Alexandrini locum collineauerit, atque ex dictis ii conciliari inter se possint, qui, sicuti Lactantius , dicunt Platonem docuisse mundum in eternum esse mansurum, uel ut Epiphanius , illum esse corruptioni obnoxium,  cum tempore dissolutum iri. Docebat enim Plato, quemadmodum uidimus, mundum sola Dei uoluntate dissoluendum, atque idcirco ex se, ac nisi Deus uellet, perpetuo mansurum. uide etiam an ille iure merito a Cicerone, paulo antea citato, propterea arguatur, quod mundum et ortum fuisse, sed eo tamen, quo diximus, modo eternum fore putauerit. Quidquid porro pronunties, negare non poteris Minucium ex hac Platonis aliorumque de mundo tandem destruendo sententia, haud absurde conficere ethnicos non potuisse inficiari uerum esse Christianorum placitum, quo mundum igne aliquando periturum asserebant. De illo autem aliquid notauimus in superiore Apparatus nostri tomo, et in subsequentibus dissertationibus nostris adhuc dicemus .



CAPUT uIII. DE TRIBUS EXSECRANDIS CRIMINIBUS, INFANTICIDIO, COMESIS HUMANIS CARNIBUS, ET INCESTU, QUORUM CHRISTIANI A CAECILIO ET ALIIS ETHNICIS ACCUSABANTUR.



ARTICULUS PRIMUS. Que qualisue fuerit ea accusatio, que illius occasiones, et quamdiu durauerit?

uidimus hactenus quam uano inutilique conatu Cecilius precipua quedam Christianorum documenta labefactare molitus sit, ac quibus rationum momentis ab Octauio, seu potius Minucio Felice stabiliantur.  Ad eas nunc ueniamus criminationes, quibus Cecilius aliique ethnici sacros eorumdem Christianorum ritus, moresque sanctissimos ausu plane temerario infamare conati sunt. Primum autem Cecilius Christianos omnes horrendorum prorsus criminum in synaxibus, et nocturnis congregationibus admissorum, accusat. Ait enim eos solemni quodam die ad epulas, in iis nocturnis synaxibus agendas, alicubi congregari. Accenso autem ibi lumine infantem ab ipsis crudelissime necari, eosque rabie plusquam ferina uesci illius carnibus, et lambere sanguinem: extinctis demum facibus, omnes quolibet stupri, adulterii, incestusque scelere pollui.

Iam quidem in superiore Apparatus nostri tomo obseruauimus a quibusdam secundi Ecclesie seculi  scriptoribus, ac presertim Iustino martyre, Athenagora, et Theophilo Antiocheno memorie proditum, Christianos horumce criminum ab ethnicis fuisse insimulatos. Sed etiamsi hi aliique nostri auctores concesserint quosdam hereticos, a nobis ibidem notatos, puta Cataphrygas, uel Basilidem, aut Carpocratem eiusque sectatores, aut Gnosticos sicuti Ireneus , Eusebius , Epiphanius testificantur , prebuisse aliquam huius calumnie occasionem; palam tamen ac constantissime asserunt falsissimam esse hanc criminationem. Quin immo publice contestantur ethnicos numquam inuestigasse,  uel ausos inuestigare utrum uera essent illa Christianorum crimina, ne falsa esse aliquando agnoscerent. Nullum quoque cuiuslibet conditionis hominem, ut postea dicetur, inuenire umquam potuerunt, nisi paucissimos Christianorum mendaces seruos, a quibus crudelissimus omnium tyrannus, exquisitissimis quantumlibet suppliciis extorquere potuerit, ut hec crimina uera et a Christianis patrata fuisse fateretur.

Quamuis autem hoc tam certum, quam publicum testimonium ad Minucii nostri hec execranda crimina iure merito prefracte negantis, explicandam confirmandamque sententiam sufficiant; quia tamen Cecilius paulo aliter, quam citati a nobis scriptores hanc instruit accusationem, iuuat eum audire. Quo  etenim modo ethnici tunc detestabili illo mendacio impudenter abuterentur, hunc ille explicat in modum: »De initiandis tirunculis fabula tam detestanda, quam nota est. Infans farre contectus, ut decipiant incautos, apponitur ei qui sacris imbuitur. Is infans a tirunculo farris superficie, quasi ad innoxios ictus prouocato, cecis occultisque uulneribus occiditur. Huius, proh nefas! sitienter sanguinem lambunt, huius certatim membra dispertiunt . . . . . Et de conuiuio notum est . . . . . Ad epulas solemni die ceunt cum omnibus liberis, sororibus, matribus, sexus omnis homines, et omnis etatis. Illic post multas epulas, ubi conuiuium caluit, et inceste libidinis furor ebrietate exarsit, canis qui candelabro nexus est, iactu offule ultra spatium linee, qua uinctus est, ad impetum et  saltum prouocatur. Sic euerso et extincto conscio lumine, impudentibus tenebris, nexus infande cupiditatis inuoluunt, per incertum sortis, et si non omnes opera, conscientia tamen incesti.« Quid his sceleribus magis crudele, impium, inhumanum, et horridum?

At priusquam ulterius progrediamur, obseruandum est in manuscripto codice legi: »Inceste libidinis feruor ebrietatis;« sed librarii oscitantia, ut plerique arbitrati sunt. Quocirca in pluribus editionibus scriptum uoluerunt ebrietate, satis utique claro et aperto sensu. uerum hec emendatio non placuit Gronouio, qui uoces inceste libidinis deprauatas suspicatus est, ac legendum »in cecas libidines feruor ebrietatis exarsit.« Nam de incestu, inquit, paulo  post dicitur: conscientia tamen pariter incesti. Sed tantum abest, ut his uerbis ultimis excludantur superiora inceste libidinis, quin ea potius uideantur iam dicta indicare. Ad uerum itaque propius accedit altera lectio; melioris tamen codicis auctoritate debet confirmari.

At omni probabilitate illud caret, quod Gronouius ibidem adiecit, his Cecilii de Christianarum synaxeum uerbis, designari infantium Baptisma. Numquid enim Cecilius Gentilium nomine, in Christianos disputando, de sacris horum cetibus loqui non potuit, nisi mentionem Baptismi faceret? Numquid illi et ethnicis compertum erat quidquid in his cetibus agebatur? Numquid etiam infantes toties sacro Baptismate  initiabantur, quoties Christiani solemnes quidem suos cetus, sed secretos inibant? Bene tamen est, quod Gronouius infantes sacris Baptismatis undis etate Minucii Felicis ablutos fuisse ultro fateatur.

Quod uero spectat ad crimina, quorum Christiani tam falso, quam temere postulabantur, de his Tertullianus scriptum nobis id reliquit: »Dicimur sceleratissimi de sacramento ifanticidii, et pabulo inde, et post conuiuium incesto; quod euersores luminum canes, lenones scilicet tenebras, tum et libidinum impiarum inuerecundiam procurent . Ibi autem ille paucis uerbis omnia congerit crimina, que Cecilius, siue Minucius pluribus edixit, nempe infanticidium, conuiuium carne et  sanguine infantis inhumanissime occisi adornatum, euersores dehinc luminum canes, ac promiscuos quoslibet concubitus atque incestus. Ibi tamen Tertullianus non perspicue omnino edisserit, quomodo infans diceretur a Christianis occidi.

Aperte autem postea declarat ethnicos reuera credidisse a Christianis exceptum infantis rudem, siue crudum sanguinem, eoque panem intinctum, quo tum quidem, quemadmodum et eiusdem infantis carnibus, uescebantur . Alio autem in libro obscurius loquitur, nichilque aliud memorat, nisi »infanticidium, horam Incernarum, caninum ministerium, et ingenia tenebrarum,« quibus fauentibus. Christiani quolibet stupro, adulterio et incestu contaminari dicebantur . Sed hec suo loco enucleatius explicabimus .

Origenes uero ubi Celsum hec adhuc crimina Christianis solita procacitate obiectantem pro merito castigat, ibi testificatur huius caluminie, ab ipso nascentis Ecclesie initio Christianis illate, auctores fuisse non quidem ethnicos, aut hereticos, ut ab aliis paulo ante dictum uidimus, sed Iudeos. Addit preterea suo adhuc tempore quosdam his quantumuis falsissimis rumoribus ab amplectenda Christiana religione deterritos, omniumque Christianorum fugisse colloquia. ,  , , , , . , . , , , . »uidetur, aiebat, mihi, Celsus, fecisse idem. quod Iudei, Christiane doctrine initio, sparso rumore, quod eius secte homines mactati pueri uescerentur carnibus; et quod quoties eis libeat operam dare occultis libidinibus, extincto lumine, constupret quam quisque primam nactus fuerit. Que falsa et iniqua opinio dudum ualde multos a religione nostra alienos  tenuit, persuasos quod tales sint Christiani; et ad hoc temporis nonnullos fallit; quia ea de causa Christianos ita auersantur, ut ne simplex colloquium cum homine Christiano habere uelint.« 

uerumtamen si Iudei huius calumnie auctores fuerunt, eam procul dubio auxerunt quidam, in Lugdunensis uiennensisque Ecclesie Epistola, ab Eusebio descripta, notati gentiles Christianorum serui, qui a preside capti, cum tormenta reformidarent, et demonum instinctu, et militibus incitantibus, mentiti fuerant Christianorum , , »Thyesteas cenas, et incestos Oedipi concubitus,« que paulo post a nobis explicabuntur .

 At breui postea tempore durauit hec calumnia. Nam teste adhuc Eusebio, postquam Christianorum innocentia omnibus innotuisset, impudentissima illa criminatio penitus extincta est. »Sed he demonis artes,« inquit eruditus ille uir, »nequaquam in diuturnum tempus ei processere; quippe cum ueritas ipsa se ipsam astrueret, et commendaret, progressuque temporis in dies elucesceret . . . . . Simul etiam exstincta est temporis lapsu calumnia illa, que nostre religioni afficta fuerat .« Iamuero examinandum est quomodo Minucius hec tam falsa, quam horrenda crimina diluat.



ARTICULUS II. Expenduntur generales rationes, quibus Octauius obiecta Christianis a Cecilio et Gentilibus crimina diluit.


Duplici responsione Octauius planum omnibus facit, nichil prorsus his calumniis esse putidius, ab ipsaque ueritate, et omni prorsus uerisimilitudine magis alienum. Prima autem responsio generalis est, atque omnia simul complectitur illa crimina, que Octauius falsissima atque omnino incredibilia esse demonstrat. Secunda uero unumquodque crimen diluit, ac perspicue ostendit singula tam falso Christianis inferri, quam impudenter, et impune a gentilibus perpetrabantur. Prior illa responsio in hoc articulo, posterior in subsequentibus examinanda est.

Octauius itaque, seu Minucius, fidenter respondet malis demonum artibus factum, ut ethnici »ante  nos incipiant homines odisse, quam nosse; ne cognitos aut imitari possint aut damnare non possint. Quod quidem totidem uerbis repetit Cyprianus . Quamobrem iustissime cum Cecilio aliisque gentilibus ille expostulat, quod Christianos incognitos, inexploratos, et numquam auditos condemnarent. Ne autem id ethnici negare auderent, asseueranter affirmat se illud non ab aliis tantum certo didicisse, sed compertum omnino habere funestissima sua experientia, cuius tunc ipsum maxime penitebat. Si nobis non credas, ecce ipsamet illius uerba, »Quam iniquum sit de incognitis et inexploratis iudicare, quod facitis; nobis ipsis penitentibus credite. Et nos idem fuimus, et eadem  uobiscum quondam adhuc ceci et hebetes sentiebamus, quasi Christiani monstra colerent, infantes uorarent, conuiuia incesta miscerent. Nec intelligebamus ab his fabulas istas semper uentilari, nec umquam uel inuestigari, uel probari; nec tanto tempore aliquem existere, qui proderet non tantum facti ueniam, uerum etiam indicii gratiam consecuturum.« Eamdem autem uidimus fuisse equissimam Iustini martyris, aliorumque a nobis paulo ante citatorum, querimoniam. Sed eam adhuc acrius fusiusque contra ethnicos urget Tertullianus, et post eum Lactantius, atque alii, sicut a nobis suo loco demonstrandum est .

Neque ibi tamen stetit summa gentilium aduersus  Christianos contra ius omne iniquitas. Minucius siquidem et Octauius, cum adhuc gentilium superstitionibus addicti, publico causidici, ut diximus, munere fungerentur, quoslibet sacrilegos, parricidas, aliorumque scelerum grauissimorum reos coram iudicibus defendebant, illorumque suscipiebant patrocinium. Contra uero in Christianos, impia prorsus atque hactenus inaudita commiseratione, seuientes, dira questione acerbissimisque suppliciis eos, si fieri posset, cogebant, non ut crimina illa faterentur, sed se christianos esse negarent. »Exercentes, ait, in his peruersam questionem, non que uerum erueret, sed que mendacium cogeret.«

Tertullianus quoque eamdem Gentilium iniquissimam  crudelitatem sic exagitat »Itaque nec in illo ex forma malorum iudicandorum agitis erga nos, quod ceteris negantibus adhibetis tormenta ad confitendum, solis Christianis ad negandum, cum si malum esset, nos quidem negaremus, uos uero confiteri tormentis compelleretis . . . . . uociferatur homo: Christianus sum. Quod est, dicit: tu uis audire quod non est. ueritatis extorquende presides de nobis solis mendacium elaboratis audire. Hoc sum, inquit, quod queris an sim. Quid me torques in peruersum? Confiteor, et torques; quid faceres, si negarem? Plane aliis negantibus non facile fidem accommodatis: nobis si negauerimus, statim creditis. Suspecta sit uobis ista peruersitas, ne qua uis lateat in occulto, que uos aduersus formam, aduersus naturam iudicandi, contra  ipsas quoque leges ministret« . Nec id semel dixisse contentus fuit, sed rursus postea ethnicos urget, aitque: »Longe aliud munus carnifici in Christianos imperatis, non ut dicant, que faciunt, sed ut negent, quod sunt.«

Cyprianus uero in eosdem gentiles simili modo argumentatur, eosque hoc confutat confunditque dilemmate: »Christianum esse aut est crimen, aut non est. Si crimen est, quid non interficis confitentem? Si crimen non est, quid persequeris innocentem? Torqueri enim debui, si negarem, si penam tuam metuens, id quod prius fueram, et quod deos tuos non colueram, mendacio fallente celarem, tunc  torquendus fuissem, tunc ad confessionem criminis ui doloris adigendus, sicut in ceteris questionibus torquentur rei, qui se negant crimine, quo accusantur, teneri; ut facinoris ueritas, que indice uoce non premitur, dolore corporis exprimatur. Nunc uero cum sponte confitear, et clamem, et crebris ac repetitis identidem uocibus Christianum me esse contester, quid tormenta adhibes confitenti ?«

Aliud iniquissimi gentilium in Christianos iudicii caput fuit, quod si quis cruciatuum ui tandem uictus, Christianum se esse inficiaretur, tunc ei fauebant, laudibus illum extollebant, augebantque honoribus. Quasi uero fas eis fuisset hac falsa pietate homines, tot tantorumque criminum accusatos, nec ea se commisisse  negantes, non solum absoluere, sed omnibus bonis, ob solam nominis christiani negationem, cumulare? Sic itaque fatebantur in solo, ut ait Tertullianus, Christianorum nomine posita fuisse omnia corum crimina .

uerum hac impii homines fraude et astutia alios ad eiurandam christianam fidem facilius allicere uolebant. Neque id gratis a nobis fictum putes. Minucius etenim illud a se factum, non sine maximo contriti cordis dolore confitetur. »Et si quis, ait, infirmior, malo pressus et uictus, christianum se negasset, fauebamus ei, quasi eierato nomine, iam omnia facta sua illa sua negatione purgaret. Agnoscitisne eadem nos sensisse et egisse, que sentitis et geritis? Cum  si ratio, non instigatio demonis iudicaret, urgendi magis, non ut diffiterentur se Christianos, sed de incestis, stupris, de impiatis, id est, pollutis, sacris, de infantibus immolatis faterentur.« Eadem quoque Lactantius memorie postea his totidemque uerbis prodidit: »Si qui autem doloris uel mortis metu, uel suapte perfidia celeste sacramentum deseruerint, uel ad funesta sacrificia consenserint, eos laudant, et honoribus mactant, ut eorum exemplo ceteros illiciant .«

Aliud certissimum integritatis et innocentie Christianorum indicium erat, quod si tanta flagitia admisissent, aliquos saltem eorum aliquando penituisset, aut timuissent penas criminibus suis debitas lucre, aut tandem erubuissent nomen ei dedisse religioni,  que ad illa perpetranda compellebat. »Atqui malum adeo non est, ait Minucius, ut Christianus reus non erubesceret, nec timeret, et unum solummodo, quod non ante fuerit, peniteret.« Sed hec fusius a Tertulliano antea dicta fuisse legimus. Ipsamet enim illius isthec sunt uerba: »Christianus uero quid simile? Neminem pudet, neminem penitet, nisi retro non fuisse. Si denotetur, gloriatur: si accusatur, non defendit: interrogatus, uel ultro confitetur: damnatus, gratias agit. Quid hoc mali est, quod naturalia , mali non habet, timorem, pudorem, tergiuersationem, penitentiam, deplorationem? Quid hoc mali est, cuius reus gaudet, cuius accusatio uotum est, et pena felicitas ? « Quanti autem hoc argumentum sit ponderis et momenti, inde colligitur, quod fieri non possit, ut homo tot criminum conscius, uel sola uindice conscientia, non erubuerit; uel eum non penituerit secte, ad hec scelera impellentis, suum dedisse nomen; aut denique tot exsecrandorum flagitiorum accusatus, penas subire non fuerit ueritus. Atqui nichil tale Christianis accidit. Quinimo et de nomine suo, et professione semper gloriati, pro utriusque defensione quelibet etiam crudelissima ad mortem usque tormenta constantissime pertulerunt.

Porro autem Minucius noster ferre non potest sibi ab ethnicis obiici Christianos tot tantorumque criminum fama ubique uulgata coargui. Primum enim falsos  hos rumores prauis demonum artibus disseminatos fuisse contendit. Deinde uero: »Fama, inquit, semper sparsis mendaciis alitur, ostensa ueritate consumitur.« Sed hoc Tertullianus longe fusius prosequitur, ac citato etiam uirgilii carmine, inuictissime demonstrat nichil hoc argumento esse quidquam magis leue, infirmum, et absurdum . Sed quomodo illud, aliaque a nobis exposita urgeat, suo loco examinabimus .



CAPUT IX. DEMONSTRATUR QUAM FALSA SINT DUO PRIMA CRIMINA CHRISTIANIS OBIECTA, INFANTEM AB IPSIS SACRA INTER MYSTERIA OCCIDI, AC POSTEA DEuORARI EIUS CARNES, ATQUE ETHNICOS E CONTRARIO HORUM REuERA ESSE REOS.



ARTICULUS PRIMUS. Excutiuntur argumenta, quibus Minucius Christianos hoc utroque crimine prorsus liberat.

Tametsi Minucius generalibus responsis inusta Christianis a Cecilio, et aliis gentilibus tria horrenda infandaque scelera satis superque diluisset, ad unumquodque tamen uenit, quod singulatim duplici ratione confutat et destruit. Primo enim illud falsum omnino esse demonstrat. Deinde uero luculentissime probat ipsosmet gentiles, Christianorum odiosos accusatores, illius reipsa esse reos ac conscios.

Initium autem ab infante occiso, adesis eius carnibus, potatoque sanguine, his ille uerbis duxit: »Illum iam uelim conuenire, qui initiari nos dicit, aut  credit de cede infantis, aut sanguine. Putas posse fieri, ut tam molle, tam paruulum corpus fata uulnerum capiat, ut quisquam illum rudem sanguinem,  nouelli, et uix dum nati hominis cedat, fundat, exhauriat? Nemo hoc potest credere, nisi qui possit audere .« Dicit itaque hanc criminationem ab omni prorsus ueritate sic abhorrere; ut ab iis solum credi possit, qui scelus idem perpetrabant. Martyr uero Iustinus rationes nobis reddit, cur id omnem humanam fidem superet . Nemini enimuero credibile, inquit, fieri potest, ut homines flagitiosissimis uoluptatibus dediti, humanisque cesi infantis carnibus, quales Christiani ab  ethnicis fingebantur, uescentes, sponte se omnibus bonis, diuitiis et facultatibus priuarent, sinerentque se ob solam religionis adeo crudelis confessionem, exquisitissimis tormentis occidi, ac ultro etiam quandoque morti se offerrent.

Quid autem, quod Trypho Iudeus ab eodem Iustino martyre interrogatus, an uerum esse censeret illud et alterum, quod Christianis infligere solebant flagitium: »Homines uorare, et post epulum, lucernis extinctis, nefario promiscue concubitu inuolui;« ulla absque hesitatione respondit: , . »Que a multis iactantur, indigna sunt fide; longe enim a natura humana absunt .«  Audisne Iudeum non sua tantum sponte fateri hec esse incredibilia; sed rationem etiam reddere cur illa falsa esse omnino, nec credi posse persuasum habuerit?

Tertullianus autem haud immerito asserit extra omnem penitus esse credibilitatem, atque hominis non mente penitus capti opinionem, eo Christianos uenisse dementie, ut uitam mercedemque eternam iis promitterent, qui tantis tamque horrendis sceleribus non semel aut raro, sed toto ferme uite sue tempore contaminarentur. Prestat uero eum loquentem audire: »Ut fidem nature ipsius appellem aduersus eos, qui talia credenda esse presumunt; ecce proponimus horum facinorum mercedem. uitam eternam repromittunt. Credite interim. De hoc enim  quero, an et qui credideris, tanti habeas ad eam tali conscientia peruenire. ueni, demerge ferrum in infantem, nullius inimicum, nullius reum, omnium filium: uel si alterius officium est, tu modo assiste morienti homini, antequam uixit. Fugientem animam nouam exspecta. Excipe rudem sanguinem; eo panem tuum satia; uescere libenter. Interea discumbens, dinumera loca; ubi mater, ubi soror, nota diligenter, ut cum tenebre ceciderint canine, non erres. Piaculum enim admiseris, nisi incestum feceris. Talia initiatus, et consignatus, uiuis in euum. Cupio respondeas, si tanti eternitas? Aut si non, ideo nec credenda. Etiamsi credideris, nego te uelle: etiamsi uolueris, nego te posse. Cur ergo alii possint, si uos non potestis? Cur non possitis, si alii possunt  ?« At ille fusius adhuc ibi et alibi hec enarrat, que a nobis suo loco explananda sunt.

Huic autem responsioni secundam Minucius adiicit, infanticidium illud tam ab ipsa ueritate, quam a Christianorum moribus et institutis esse alienum. Quomodo enim illis Ecclesie sue aut consuetudine aut precepto, infantem impune interficere liceret, quibus »homicidium,« uti ille arguit, »nec uidere fas, nec audire?«

In eosdem publicos nefariosque calumniatores idem quoque telum contorquet Athenagoras: »Quomodo  quisquam, ait ille, uel homicidii, uel humanarum carnium epulationis insimularet illos, quos ne iuste quidem occidendi hominis supplicium intueri uelle aut posse cognouerit. » , , , , « Pergit ille: »Quis non spectacula illa, in quibus gladiatores et belluas populo presertim uos Imperatores exhibetis, maximi facit? Nos uero non ita multum, siue spectator sit aliquis, siue auctor cedis, interesse iudicantes, alieno ab his spectaculis animo sumus. Quomodo igitur qui ne ab aliis quidem fieri, ne quid inde sceleris, et piaculi in nos redundet, uidere sustinemus, homicidium committemus ipsi ?«

 Eumdem plane in modum contra Gentiles disputat Theophilus Antiochenus. Ad Autolycum  quippe hec in uerba scripsit: »Nunc uide an hi qui talia«, hoc est, memoratas a se sanctissimas Christi leges, »docentur, taliaque discunt, possint more brutorum animalium uiuere, et pollui nefariis commixtionibus, aut possint, quod omnium immanissimum est, carnes humanas, infantis scilicet a se occisi, attingere?« , , . , , , , , . »Presertim cum  etiam monomachias spectare nobis interdictum sit, ne uidelicet participes huiusmodi cedium reddamur. Nec cetera spectacula spectare audemus, ne oculi nostri inquinentur, et aures nostre audiant profana, que ibi decantantur, carmina; nempe dum Thyestis tragica facinora commemorant, et Terei liberos deuoratos recitant.«

Nemo est autem qui nesciat que sint illa Thyestis Tereique tragica immanissimaque facinora, que ethnici publicis in spectaculis representabant. Thyetes enim fertur Atrei fratris sui uxorem adulterio uitiasse. Cuius flagitii in uindictam Atreus filium epulandum ei apposuit, que quidem scelera ne sol uideret, suum idcirco cursum retro conuertisse fabulantur. Tereus uero, Thracum Rex, Philomelam  Prognes uxoris sue sororem, postquam constuprasset, linguam ei precidit, arctissimaque custodia inclusit. Sed inde a Progne educta est, ac utraque Itym, adulterino concubitu prognatum, Tereo patri in conuiuio comedendum dedit. Tot crimina preter Ouidium et alios, Martialis duobus carminibus ita cecinit.

Ille magis ludit, qui scribit prandia seui
   Tereos, aut cenam crude Thyeste tuam. .
uides igitur quam merito iure Minucius noster aliique antiquissimi Ecclesie Patres asseuerarent Christianos ab ethnicis homicidii falso falsius accusari; quippe qui illud adeo abhorrebant, ut illud ne quidem in publicis spectaculis representatum uidere  aut audire umquam uellent. Nec minus clare conspicis illos comese humane carnis tam falso, quam uere quosdam ethnicos insimulari. Si quis autem alios similiter argumentantes sibi adhuc proferri uelit, Tertullianum citabimus lib. de Spectaculis, cap. 19 et 20, Cyprianum, Epistola ad Donat. cap. 15. Lactantium lib. uI, cap. 20, pag. 619, et in Epitome cap. 6, pag. 743.

Neque porro hoc tantum, sed alio etiam argumento Minucius illam calumniam refellit: »Tantum, inquit, ab humano sanguine cauemus; ut nec edulium pecorum in cibis sanguinem nouerimus.« Acrius uero et uehementius Tertullianus in eosdem ethnicos hanc argumentationem urget. Digna autem profecto sunt, que hic describantur illius uerba:  »Erubescat error uester Christianis, qui ne animalium quidem sanguinem in epulis esculentis habemus; qui propterea quoque suffocatis et morticinis abstinemus, ne quo sanguine contaminemur, uel intra uiscera sepulto. Denique inter tentamenta Christianorum botulos etiam cruore distentos admouetis, certissimi scilicet illicitum esse penes illos, per quod exorbitare uos uultis. Porro quale est, ut quos sanguinem pecoris horrere confiditis, humano inhiare credatis? .

Non soli autem uiri, sed et mulieres hac ualida ratione Christianos fictitio plane crimine purgabant. Narrat siquidem Eusebius Bibliadem, christianam feminam, dirissimis suppliciis superatam, primo quidem eiurasse fidem Christi, multaque de Christianis  tam impia quam falsa coram tyranno dixisse: , , , , . »uerum illa resipuit, Eusebii uerba sunt, inter cruciatus, ac ueluti ex alto somno excitata est, presente supplicio de eterne gehenne cruciatibus ipsam submonente, et contradicens impiis: Qui fieri posset, inquiebat, ut infantes comederent, quibus ne sanguinem quidem animantium degustare licet ?«

Quid hoc femine testimonio ad reuincendam ethnicorum calumniam ualidius et efficacius? Bibliades  Christiana femina, immanissimis suppliciis uexata, impactum Christianis crimen falsum esse affirmat, sed summis doloribus uicta, atque ut iis liberaretur, uerum esse tam falso, quam inuito fatetur. Ad saniorem deinde mentem redit, palamque declarat se ui tormentorum coactam, falsum dixisse; ac tandem dirioribus tormentis excarnificata, in hac ultima illa confessione perseuerat, et moritur. Quis ergo sane mentis homo huic testimonio fidem abrogabit? De interdicto autem Christianis animalium sanguine alibi disputauimus .



ARTICULUS II. Ostenditur quam certo Minucius ethnicos homicidii conuincat, utpote qui filios recens natos exponerent, aut abortu necarent, atque etiam Carthaginenses Saturno filiorum suorum uoratori, suos immolarent, tumque illorum gemitum blanditiis et osculis comprimere conarentur, ac quam ob causam.


Nulla maior a deprauatissimis hominibus calumnia excogitari potest, quam cum grauissimorum scelerum quorum ipsimet rei sunt, alios omnino insontes insimulant. Tales autem Minucius probat fuisse ethnicos. Palam enimuero omnibus ille facit homicidium, cuius falsissime, uti superiori articulo dictum est,  Christianos arguebant, ab ipsis reuera, nec semel, nec uno tantum modo, sed sepe sepius uariisque modis committi. Nam preter illa, que in superiori articulo ex Theophilo Antiocheno retulimus, Minucius noster duplex eis exprobrat homicidii genus, filiorum recens natorum expositionem, et antequam nascerentur abortum: »uideo, inquit, uos procreatos filios nunc feris et auibus exponere, nunc adstrangulatos misero mortis genere elidere. Sunt que in ipsis uisceribus, medicaminibus epotis, originem futuri hominis extinguant et parricidium faciant, antequam pariant.«

Eodem quoque modo antea Athenagoras. Qua ratione, inquit, homines iugulabimus? ,  , . »Qui mulieres medicamentis abortiuis utentes homicidii reas, et rationem Deo reddituras dicimus.«  Nonne enim eiusdem, pergit ille, sceleris conscius est, qui fetum in matris utero extinguit, aut recens natum morti exponit haud incerte, atque ille qui hominem etate prouectum interficit? Atqui ab his criminibus, ait ibi ille, tam abhorrebant Christiani, quam sepe ac impune ab Ethnicis perpetrabantur. Sed audiamus Tertullianum qui palam audacterque hec illis exprobrat, et in eos sic argumentatur: »Sed quoniam de infanticidio nichil interest, sacro, an arbitrio perpetretur, licet de parricidio intersit, conuertar ad populum: Quot uultis ex his circumstantibus, et in Christianorum  sanguinem hiantibus, et ipsis etiam uobis iustissimis, et seuerissimis in nos presidibus apud conscientias pulsem, qui natos sibi liberos enecant? Siquidem et de genere necis differt, utique crudelius in aqua spiritum extorquetis; aut frigori, et fami, et canibus exponitis? Ferro enim mori etas quoque maior optauerit. Nobis uero homicidio semel interdicto, etiam conceptum utero, dum adhuc sanguis in hominem deliberatur, dissoluere non licet. Homicidii festinatio est, prohibere nasci; nec refert natam quis eripiat animam, an nascentem disturbet. Homo est, et qui futurus; etiam fructus omnis iam in semine est .« At de his nos plenius in nostra de hoc libro dissertatione  .

Nec minus acriter, nec sine ironia Lactantius hancce impudentem calumniam propulsat, quam ipsimet rei aduersus innocentes adhibere non uerebantur: »Impios, inquit, uocant ipsi scilicet pii, et ab humano sanguine abhorrentes, cum si et actus suos considerent, et illorum, quos tamquam impios damnant, iam intelligant quam mendaces sint, et iis omnibus que aduersus bonos aut dicunt, aut faciunt, digniores. Non enim de nostro, sed ex illorum numero semper exsistunt, qui uias obsident armati . . . . . uenena clam temperent, qui uxores necent, ut dotes earum lucrentur, aut maritos, ut adulteris nubant, qui natos ex se pueros aut strangulent, aut si nimium pii fuerint, exponant« . Sed alia quedam de his ille alibi, ut suo loco uidebimus. Plura qui uoluerit, is adeat Dionysium Halicarnasseum, Platonem a Theodoreto citatum, Philonem Iudeum, Clementem Alexandrinum, et que alibi a nobis de puerorum expositione obseruata sunt .

Aliis preterea exemplis Minucius inuictissime probat crudelissimum parricidium, aliaque homicidia non solum impune ab ethnicis, sed publica cum laude et plausu olim et suo adhuc tempore consueuisse  committi. Persuasum enimuero ethnici habebant, ait ille, a Saturno filios suos deuoratos. Quamobrem creduli homines in quibusdam Africe partibus pietati ducebant ei suos quoque filios immolare. Humane quoque uictime a Tauris Ponticis et ab Aegyptio Busiride, a Gallis Mercurio, a Romanis Grecus et Greca, Gallus et Galla cedebantur. Preterea ab iisdem Romanis Latialis Iupiter hominis crudeliter necati sanguine placari ferebatur. Tam horrende autem feritatis exemplo factum auctor noster censet, ut Catilina cruore humano coniurauerit, alii Bellone sacrificauerint humani haustu sanguinis, ac plures comitialem morbum eodem humano sanguine, id est, ut recte Minucius animaduertit, morbo grauiore sanauerint. Denique huic  perquam immanissime crudelitati eam haud dissimilem esse dixit, qua athlete aliqui in arena feras, hominum cruore et membris saginatas, liguriunt ac deuorant. Qua ergo fronte Gentiles, concludit Minucius, tot criminum rei, impudenti calumnia obiicere poterant infantem a Christianis occidi, uorari eius carnes et bibi sanguinem? Sed prius Tertullianus falsissimam illam criminationem acrius huncque confutauerat in modum: »Hec quo magis refutauerim, a uobis fieri ostendam partim in aperto, et partim in occulto, per quod forsitan et de nobis credidistis. Infantes penes Africam Saturno immolabantur palam usque ad consulatum Tiberii, qui ipsos sacerdotes in eisdem arboribus templi sui  obumbratricibus scelerum, uotiuis crucibus exposuit, teste militia patrie nostre, que idipsum munus illi proconsuli functa est. Sed et nunc in occulto perseueratur hoc sacrum facinus . . . . . Cum propriis filiis Saturnus non pepercit, extraneis utique non parcendo perseuerabat, quos quidem ipsi parentes offerebant, et libentes respondebant, et infantibus blandiebantur, ne lacrymantes immolarentur. Et tamen multum homicidio parricidium differt. Maior etas apud Gallos Mercurio prosecabatur. Remitto Tauricas fabulas theatris suis. Ecce in illa religiosissima urbe Aeneadarum piorum, nimirum Roma, est Iupiter quidam, quem ludis suis, Latiali haud dubie Ioui dicatis, humano proluunt sanguine . . . . . De sanguinis pabulo, et eiusmodi tragicis ferculis legite  necubi relatum sit  defusum brachiis sanguinem ex alterutro degustatum nationes quasdam federi comparasse. Nescio quid et sub Catilina tale degustatum est. Aiunt et apud quosdam Gentiles Scytharum defunctum quemque a suis comedi. Longe excurro. Hodie isthic Bellone sacratos  sanguis de femore proscisso in palmulam exceptus, esui datus signat. Item illi qui munere in arena noxiorum iugulatorum sanguinem recentem auida siti, comitiali morbo medentes auferunt, ubi sunt? Item illi qui de arena ferinis obsoniis cenant, qui de apro, qui de ceruo petunt! Aper ille, quem cruentauit, colluctando detersit. Ceruus ille in gladiatoris sanguine iacuit. Ipsorum ursorum aluei appetuntur, cruditantes  adhuc de uisceribus humanis. Ructatur proinde ab homine caro pasta de homine« . Integrum hunc Tertulliani locum exhibendum esse duximus, quia ibi ille quedam exempla ab auctore nostro intacta protulit; et alia clarius uberiusque exponit, quorum ipse Minucius noster uidetur fecisse compendium. Negare tamen non possumus priora eiusdem Tertulliani uerba quibusdam non carere difficultatibus. Sed ea suo loco pro uirili parte nostra explanare et dissoluere conabimur .

Interim uero aliquid de horrendis illis hominum ab aliis hominibus mactatorum sacrificiis dicendum. Nihil uero necesse ut plura congeramus de celebri, paucisque incognita ethnicorum opinione, qua Saturnus  filios suos uorasse perhibetur. Missis itaque Pausania, Strabone, Diodoro Siculo, Luciano, Appollodoro, Theophilo Antiocheno, et aliis quamplurimis , sufficiat annotasse eam ab Hesiodo his decantari uersibus :


,
, .
,
.


Audierat enim ex terra et celo stellis micante
Quod sibi fatale esset proprio a filio domari,
 Quantumuis robusto existenti, Iouis magni per consilia,
Ideoque non cecam speculationem habuit, sed insidias struens
Filios suos deuorabat.

Quamobrem Nonnus eumdem Saturnum uocat »suorum deuoratorem puerorum,« .

Unum his nobis adiicere liceat Tatianum, qui eiusdem non solum Saturni, sed aliorum quoque exemplis, ethnicos anthropophagie, cuius Christianos falso insimulabant, hisce uerbis arguit: »Apud nos, inquit, non inuenitur anthropophagia: falsi testes, hoc crimine contra nos conficto, deprehensi estis. Apud uos autem Pelops deorum epulis apponitur, et amatus Neptuno puer, et Saturnus filios, et Iupiter Metim  deuorat.« , . , , , .

Carthaginenses autem Saturno filiorum suorum uoratori gratificari cupientes, ei suos, uti recte ait Minucius noster, filios sacrificabant. Plato siquidem etsi palam negauerit homines hoc barbaro more a popularibus suis fuisse reuera mactatos, ibidem nichilominus adiecit: »Contra uero Carthaginenses id solent; quippe quod ipsis sanctum, atque legitimum, , , . Illud autem apud ipsos solemne est ut ipsorum nonnulli filios suos Saturno sacrificent . . . . Sed  etiam ii Greci, qui in Lycia habitant, et ex Athamante oriundi, equales hostias sacrificant« .

Apud Eusebium quoque hec leguntur Diodori Siculi de Carthaginensibus, ab Agathocle Sicilie tyranno obsessis, uerba: »Iratum sibi Saturnum esse hac de causa dubitabant, quod cum ipsi antea liberorum suorum florem immolarent, deinceps nonnisi pueros quosdam, furtim cemptos, atque abs se educatos, ad sacrificium submitterent. Itaque hac de re questione habita, nonnullos ex eis, qui sacro ac solemni ritu cesi erant, supposititios fuisse repererunt. Que cum secum ipsi reputarent, hostiumque castra menibus suis imminere cernerent, magna illis iniecta religio est, quasi patrios deorum  honores sustulissent. Atque hunc errorem ut mature procurarent, primum quidem eximios, communibusque lectos suffragiis, adolescentes omnino ducentos publice immolarunt. Deinde uero alii preterea, qui uiolate religionis uulgo suspecti essent, ultro sese ac sponte obtulerunt, trecentis haud pauciores« . Hec autem desumpta sunt ex uicesimo Bibliothece eiusdem Diodori libro, illiusque, et Eusebii greca uerba inter se conferre poteris. Alio autem Diodorus in libro de Imilcare dixerat: »Diis supplicationes ritu patrie instituens, , puerum Saturno mactat, et Neptuno turbam Sacerdotum in  mare demergit« . Quid uero, quod Plutarchus narrat Gelonem cum uictis a se magno prelio Carthaginensibus, pacemque petentibus, ea tantum conditione illam confecisse, ut Saturno filios suos amplius non immolarent. Huc accedit quod a Dionysio Halicarnasseo scriptum legimus: »Fertur ueteres Saturnum placare solitos humanis uictimis, sicut Carthaginenses, dum stetit eorum urbs, et idem nunc quoque fit apud Gallos, aliasque gentes Occidenti proximas« . Cui porro hec non sufficient, is legat adhuc Iustinum martyrem, Origenem, Augustinum, qui testem suum uarronem citauit .

Sed attende, queso, quid non possint homines, sola false pietatis umbra decepti? »A parentibus infantes,« inquit Minucius, »immolabantur, blanditiis et osculo comprimentes uagitum, ne flebilis hostia immoletur.« Preeuntem uero ibi sequitur Tertullianum, qui uti iam annotauimus, dixerat: »Parentes offerebant filios suos, et libentes respondebant, et infantibus blandiebantur ne lacrymantes immolarentur« . At si tunc filiorum suorum uagitum et lacrymas, quomodo ipsi sua suspiria, gemitus et omnem paterni cordis sensum, illos occidendo, continere poterant? Ea tamen prepostera omnino fortitudine liberorum gemitus et lacrymas comprimebant,  ne flebilis et lacrymans hostia, atque idcirco diis minime grata, mactaretur. Malum enimuero omen erat, si hostia repugnans, atque inuita sacrificabatur. Testem si aliquem uelis, audi Macrobium: »Obseruatum est à sacrificantibus, ut si hostia que ad aras duceretur, fuisset uehementius reluctata, ostendissetque se inuitam altaribus admoueri, amoueretur, quia inuito Deo offerri eam putabant.« Siue ut ait Plinius; »nec aliena hostia deos placari, nec retrahente se aris« . Quapropter infaustum, teste adhuc Ammiano Marcellino, existimauerunt, quod in Iuliani Apostate sacrificio decimus taurus, ruptis uinculis elapsus, egre reductus est.  Funestum etiam Pompeio portendere aliquid uisa est »Ab ipsis,« sicut ait ualerius Maximus, »altaribus hostiarum fuga« ; uel quemadmodum cecinit Lucanus:

Admotus superis, discussa fugit ab ara
Taurus, et Emathios preceps se iecit in agros,
Nullaque funestis inuenta est uictima sacris. 
At non his tantum exemplis Gentiles homicidii parricidiique conuincebantur, sed aliis adhuc plurimis, que a nobis excutienda sunt.



ARTICULUS III. Quo adhuc modo Minucius ostendat a Tauris Ponticis, et Busiride Aegyptio sacrificatos hospites, a Gallis homines Mercurio: a Romanis Grecum et Grecam, Gallum et Gallam, aliosque Ioui Latiali.


Quemadmodum quibusdam Africe populis infantes Saturno immolare inhumanissimus mos fuit, ita »Tauris Ponticis,« ait Minucius, »et Aegyptio Busiridi, suos diis fictitiis sacrificare hospites.« De Tauris autem hec Clemens Alexandrinus grecis litteris mandauit: , , , , . »Tauri populi,  qui habitant circa Tauricam Chersonesum, quoscumque hospites apud se ceperint, ex iis qui in mari aberrarunt, Diane Taurice statim sacrificant« . Ea autem Clementis Alexandrini uerba ab Eusebio descripta inuenies. Athenagoras uero breuius, Origines clarius, et utroque uberius Athanasius, eadem plane memorant . Prius autem his omnibus Naso immanissimam illam magis ferarum, quam hominum, crudelitatem sic cecinit:

Illi, quos audis hominum gaudere cruore,
   Pene sub eiusdem frigoris axe iacent.
 Nec procul a nobis locus est, ubi Taurica dira
   Cede pharetrate spargitur ara Dee. 
Ouidio concinit his uersibus Iuuenalis:

Tale quid excusat Meotide seuior ara
Aegyptus; quippe illa nefandi Taurica sacri
Inuentrix, homines  tamen immolat. . . . . 

Prudentius autem utrique scriptori etiam hoc sermone subscripsit:

Incassum arguere iam Taurica sacra solemus;
Funditur humanus Latiali in munere sanguis. (Aurel. Prudent., l. I, contr. Symmach. in spectaculis, etc.

Lucanus quoque et alii mox citandi, his non absimilia  narrant. At Diodorus Siculus huius dirissimi moris rationes profert, quas apud eum, si animus tibi est, legere poteris, ac preterea Senecam adire, et Gregorium Nazianzenum .

Sed quantum ibi Minucio fauet Diodorus, tantum ab eo dissidere uidetur de Busiride. Meram enim contestatur esse fabulam, aduenas Busiridis seuitia fuisse mactatos. Audi, queso, eius uerba: , , , .  , , , . »Homines aiunt eiusdem, quem Typhon habuit, coloris  antiquitus ad Osiridis monumentum a regibus mactatos esse. Et pauci sane Aegyptiorum rufi inueniuntur, sed peregrinorum complures. Proinde fabula de Busiridis, aduenas obtruncantis, seuitia apud Grecos inualuit, non quod rex aliquis Busiris uocatus sit; sed tumulus Osiridis lingua uernacula id nominis habuit« . At hoc tamen in libro non prorsus inficiatur, aliquos fuisse Aegyptios reges, Busiridis nomine appellatos. Duorum etenim sic cognominatorum meminit . Tantum itaque asserere uidetur  non homines, sed boues ad Osiridis tumulum, non tamen a Busiride, sacrificatos. Diodoro autem suffragari Strabo uidetur his totidemque uerbis: , , , . »In Busiritica prefectura est Busiris ciuitas, et Cynospolis. Auctor est Eratosthenes communem barbaris omnibus consuetudinem esse, ut hospites pellant. Aegyptios uero accusari propter ea, que in fabulis de Busiride et Busiritica prefectura dicta sunt, uolentibus posteris loci huius  inhospitalitatem calumniari; cum medius fidius, nullus rex neque fuerit Busiris, nec tyrannus« .

At quamuis hec illi negauerint; plures tamen Minucius habet adstipulatores, atque imprimis Ouidium, hisce uersibus canentem:

Dicitur Aegyptus caruisse iuuantibus arua
   Imbribus; atque annis sicca fuisse nouem.
Cum Thrasius Busirin adit, monstratque piari,
   Hospitis effuso sanguine, posse Iouem.
Alibi uero:

Ergo ego fedantem peregrino templa cruore
Busirim domui. 
Nec minus perspicue uirgilius dixit:

    Quis aut Eurystea purum,
Aut illaudati nescit Busiridis aras. 

Quem in locum Seruius hec obseruat: »Busiris rex fuit Aegypti, qui cum susceptos hospites immolaret, ab Hercule interemptus est, cum etiam eum uoluisset occidere. Huius laudes scripsit Isocrates.« Quamobrem Statius alicubi appellauit:

Immites . . . Busiridis aras.

Eusebius uero hec de Busiride tradidit: »Busiris Neptuni et Libye, Epaphi filie, nlius, apud uicina Nili loca tyrannidem exercet, transeuntes hospites crudeli scelere interficiens« . Cui preter alios suffragatus Augustinus,  »Illo, inquit, tempore, scilicet Herculis, uel rex, uel tyrannus Busiris, suis diis suos hospites immolabat, quem filium perhibent fuisse Neptuni ex matre Lybia, filia Epaphi« . uides sane plures Minucio de illa immani Busiridis feritate tulisse suffragium.

Plurimi quoque nobis suppetunt haud incerti testes, quibus illud etiam confirmetur, quod ipse postea adiecit: »Mercurio Gallos humanas uel inhumanas uictimas cedere.« Tante enim inhumanitatis sponsor testisque est Cornelius Tacitus, ubi de Gallorum moribus hec preter alia plura commemorat: »Deorum maxime Mercurium colunt, cui certis diebus, humanis quoque hostiis litare fas habent. Cesar uero, cui potissimum notissima erat Gallorum natio,  scribit illos grauioribus uexatos morbis, aut in preliis uersantes, pro uictimis immolasse homines, uel se immolaturos uouisse, atque ad ea sacrificia ministris usos esse Druidibus« . Non ibi tamen explicat cui deo has preberent hostias: sed quia ille ibidem, quemadmodum Strabo, asserit Gallos deum precipue Mercurium coluisse, nonne cum Minucio nostro dici potest huic in primis deo, atque Heso etiam, ut mox dicetur, factum fuisse crudele illud sacrificium . Idem procul dubio iudicium ferendum est de Diodoro Siculo, Mela, Strabone, Cicerone, et Solino, qui generatim quoque a Gallis homines diis immolatos fuisse testificantur«  . Denique Lucanus de iis, et Diana Taurica, de qua nos paulo antea egimus, hec cecinit :

Et quibus immitis placatur sanguine diro
Tentates, horrensque feris altaribus Hesus,
Et Taranis Scythice non mitior ara Diane.
Lucano autem Lactantius adstipulatur. At testatum preterea Suetonius facit impiam illam detestandamque immolationem ab Augusto imperatore interdictam, a Claudio deinceps abrogatam fuisse: »Druidarum, ait ille, religionem apud Gallos dire immanitatis, et tantum ciuibus sub Augusto interdictam, penitus aboleuit« .

Non minus procul dubio crudele erat memoratum deinde a Minucio nostro Romanorum sacrificium, quo Grecum et Grecam, Gallam et Gallum uiuos in foro Boario sub terra defodiebant. A Liuio autem hec de illo inhumano prorsus sacrificio litteris mandata accepimus: »Ex fatalibus libris sacrificia aliquot extraordinaria facta, inter que Gallus et Galla, Grecus et Greca in foro Boario sub terra uiui demissi sunt, in locum saxo conseptum, ubi ante hostiis humanis maxime Romano sacro imbutum« . Eadem narrat Plutarchus, hisque tamen addidit sacra illa facta mense nouembri. Plinius uero aperte declarat ea ad  suam usque etatem perseuerasse .

Quin enim Iupiter Latiaris, uti auctor noster prosequitur, ab iisdem Romanis homicidio celebratur; uel ut antea scripsit: Iupiter, cum Latiaris, cruore perfunditur.« Et certe Tatianus asseuerat se huius horrendi, et alterius Diane facti sacrificii testem fuisse oculatum: »Hec, inquit, cum uiderem . . . . . . . apud Romanos Latiarem Iouem humano cruore et sanguine, per homicidia fuso, placari, Dianam uero non procul Megalopoli similibus gaudere« . Quapropter Theophilus Antiochenus ethnicis iure prorsus merito exprobrabat  lasciuiam Matris Deum, et crudelitatem »Iouis Latiaris sitientis, , humanum sanguinem« . Tertullianus uero non solum in suo Apologetico, sicuti annotatum est, hec aperte confirmat, sed alio adhuc in libro his repetit uerbis: »Scytharum Dianam, aut Gallorum Mercurium, aut Afrorum Saturnum hominum uictima placari apud seculum licuit: et Latio ad hodiernum Ioui media in Urbe humanus sanguis ingustatur« . Suo igitur tempore mos ille horribilis perseuerabat, et adhuc postea durauit. Nam Lactantius similiter quoque scribit: »Nec Latini quidem huius immanitatis expertes fuerunt. Siquidem Latiaris Iupiter etiam nunc sanguine colitur humano« . Tot autem, tamque certis testibus fidem quis abrogare audebit? An autem diu postea tam immane sacrificium factum fuerit, haud ita compertum. Certe quidem id Athanasius non credidit, quippe qui de illo hunc loquatur in modum: : »Prisci item Romani Latiarem, ut uocant, Iouem humanis hostiis colebant« .

De hoc porro detestabili hominum diis mactandorum ritu et more alibi disputauimus. Preter scriptores autem a nobis ibi citatos, legere adhuc poteris Philonem Iudeum, Cornelium Tacitum, Plinium, Suetonium, Porphyrium, Eusebium, Cyrillum Alexandrinum, quibus addi possunt Tertullianus atque  Lactantius: sed de his nos suo loco .



ARTICULUS Iu. De aliis sceleribus ex illo fero mactandorum hominum more profectis, nimirum Catiline humano sanguine coniuratione, sacris Bellone hominum cruore imbutis quesita illius haustu morbo comitiali medicina, ac belluis eo saginatis ab hominibus in arena deuoratis.


Suspicatur Minucius ex hactenus explicato hominum fictitiis diis sacrificandorum more, tamquam corruptissimo fonte, scaturiuisse horrenda tria facinora: sceleratam uidelicet Catiline federe humani sanguinis coniurationem; sacra Bellone haustu humani cruoris imbuta; eodemque hominum sanguine quesitam comitiali morbo medicinam. uisne cum  loquentem audire? »Ipsum, inquit, credo docuisse sanguinis federe coniurare Catilinam et Bellonam sacrum suum haustu humani erroris imbuere et Comitialem morbum homines sanguine, id est morbo grauiore sanare.« Iam uero audisti citata a nobis Tertulliani uerba, quibus eadem antea scriptis tradiderat.

Non eodem tamen omnes modo narrant factam a Catilina coniurationem. De illa enimuero Sallustius hec posteris mandauit: »Fuere ea tempestate, qui dicerent Catilinam oratione habita, cum ad iusiurandum populares sceleris sui adigeret, humani cruoris sanguinem uino permixtum in patera circumtulisse. Inde cum post execrationem omnes degustassent, sicut in solemnibus sacris fieri consueuit, dicitur aperuisse consilium suum« . Narrat itaque hanc non omnium, sed quorumdam dumtaxat fuisse opinionem, de qua nichil ipse certo pronuntiat. Florus uero rem ita se habuisse haud dubitanter affirmauit .

At Dio Cassius illud aliter factum esse his testificatur uerbis: , , , . »Hos ut se nefando iureiurando adstringerent, adegit. Puerum enim quemdam mactauit, iuramentoque inito super eius uisceribus, ea deinde ipse cum aliis comedit« . Plutarchus autem tradidit eos mactati hominis gustasse carnes . At minoris forsitan ponderis quibusdam haud dubie uidebitur horum posteriorum, utpote Grecorum, quam priorum auctoritas. Non immerito igitur iure his latinis scriptoribus auctor noster Tertulllanusque suffragantur .

De Bellone autem sacris, ac festis, in illius honorem celebrari solitis, hec sunt Lactantii uerba, quibus sanguinolentum hominum sacrificium describit: »Sacra alia uirtutis, quam eamdem Bellonam uocant, in quibus ipsi sacerdotes non alieno, sed suo cruore sacrificant. Sectis namque humeris, et utraque manu gladios exserentes, currunt, efferuntur, insaniunt« . Lampridius  autem de Commodo Imperatore: »Bellone,« inquit, »seruientes uere exsecare brachium precepit studio crudelitatis« . Quapropter Lucanus canebat:

   . . . . Quos sectis Bellona lacertis
Sacra mouet. 
Rursum uero alio in libro:

   . . . . . Quacumque uagatur
Sanguineum ueluti quatiens Bellona flagellum. 
uidesis in hec Lucani carmina Montfortii, et in Lampridium Casauboni obseruationes, ac Cecilii scholia, in illa Iuuenalis carmina: 

   . . . . Ecce furentis
Bellone, Matrisque deum chorus intrat. 
Animaduertisti sane a quibusdam traditum in his mysteriis sectos humeros, ab aliis lacertos, ab aliis brachium. Eas autem omnes corporis partes Seneca semel simulque his memorat uerbis: »Cum aliquis secandi lacertos suos artifex, brachia atque humeros suspensa manu cruentat« . At eum ibi ad Bellone sacra alludere quis non uideat?

Cur ergo Tertullianus, inquiet aliquis, solius femoris proscissi mentionem fecit? »Hodie istic,« ait, »Bellone sacratos  sanguis de femore proscisso in palmulam exceptus, esui datus signat« . Quidni illi solum  femur, quemadmodum aliis solos humeros uel lacertos memorare fas fuit? Non enim ille, neque alii membra omnia, que in Bellone sacris secabantur, dinumeranda esse arbitrati sunt. Sed de his mysteriis et illo Tertulliani loco infra adhuc aliquid dicendum .

At obserues uelim Minucium nostrum non dixisse quidem in his sacris elicitum ex mystarum membris sanguinem, sed hec sacra haustu humani cruoris imbuta. At sane hoc secundum ab illo dumtaxat denotatur, quia grauius erat, nec myste sanguinem humanum bibebant, nisi prius ex eorum membris eductus fuisset. Tertullianum uero mox audisti, qui sanguinis tunc et eliciti et epoti mentionem fecisse uidetur. Sed de illo postea agemus .

Demum auctor noster eos iure corripit, qui comitiali morbo laborantes, gladiatorum, in arena uulneratorum, sanguinem, quo sanari posse opinabantur, auide bibebant. Nam Plinius ipse, tametsi ethnicus, in illos non minus acriter inuehitur: »Sanguinem gladiatorum,« inquit, »bibunt, ut uiuentibus poculis comitiales morbi, quod spectare facientes in eadem arena feras quoque horror est. At Hercule illi ex homine ipso sorbere efficacissimum putant calidum spirantemque, et una ipsam animam ex osculo uulnerum, cum plagis ne ferarum quidem admoueri ora fas sit humana . . . Quasi uero sanitas uideri possit, feram ex homine fieri, morboque dignum in ipsa medicina,  egregia hercule frustratione, si non prosit. Adspici humana exta nefas habetur, quid mandi? Quis ista inuenit ostenta? Tecum enim res erit, euersor iuris humani monstrorumque artifex, qui primus ea condidisti, credo, ne uita tui obliuisceretur. Quis inuenit singula membra humana mandere? Qua coniectura inductus? Quam potest medicina ista originem habuisse? Quis ueneficia innocentiora effecit, quam remedia? Esto barbari externique ritus inuenerint, etiamne Greci suas fecere has artes?«  Celsum preterea adire poteris, ac iam citatum a nobis Tertullianum, et alios .

Denique feras cruore, uisceribus, membrisque  saginatas hominum, ab hominibus aliis, in circo cum eis dimicantibus, fuisse deuoratas discere quiuis facile poterit ex Apuleio, iamque citato Tertulliano, quemadmodum in sequenti de eius libris dissertatione ostendemus .



CAPUT X. DE TERTIO CRIMINE, SCILICET INFAMI POST EPULAS STUPRO, ADULTERIO, ET INCESTU, CUIUS CHRISTIANI REI DICEBANTUR.



ARTICULUS PRIMUS. Quantum Christiani ab hoc scelere abhorrerent, quam castum fuerit eorum coniugium, quamque multi perpetua in uirginitate perseuerarint.


Ethnici per alteram calumniam, priore non minus impudentem, Christianos petebant, illos infamis post epulas et conuiuium stupri, adulterii et incestus accusantes. Cecilius uero illam animo nec magis equo, nec minus acri, quam superiorem adhibuit. Quamquam enim fictum plane ac commentitium fuerit hoc crimen, duplici tamen argumento illud probare nititur. Et primum quidem duxit ex Frontonis testimonio et auctoritate; alterum ex eo, quod »honesta,« sicut ille aiebat, »semper publico gaudeant:« contra autem Christiani magno semper studio mysteria sua occultarent.

 At Octauius totam hanc et calumniam, et argumentationem duplici etiam responsione obterit et contundit. Audacter enim palamque contestatur solitis demonum mendaciis confictum fuisse hoc Christianorum scelus, et a nemine umquam probatum. Secundo ipsosmet Gentiles huius ipsius detestandi flagitii, Christianis perperam obiecti, reapse conuincit.

Asseueranter itaque pronuntiat: »Grandem esse fabulam quum aduersum nos demonum coitio dupliplicem ob rationem mentita est: primo ut gloriam pudicitie deformis infamie auersione macularet.« Sed plures corruptum nomen auersione, atque alii legendum suspicantur aspersione, alii accessione.  Quis autem inconsulto altero emendatiori codice, certi aliquid statuere audeat? Quid enim si Minucius nomen illud auersione, seu aduersione acceperit eo sensu quo a solis Iurisconsultis usurpatur pro repulsione in alterum, aut re non bene perspecta nec explorata? Causidici autem Minucii nostri hic sensus erit: Demones hanc excogitauere fabulam, ut, deformi infamia in Christianos reiecta, aut, ab ethnicis nec perspecta nec examinata, gloriam christiane pudicitie macularent. Utrum uero scopum attigerimus, aliorum esto iudicium. Posterior porro auctoris nostri ratio, qua prior confirmari uidetur, hec est: Ut ante exploratam ueritatem homines a nobis atque a suspicienda religione christiana terrore infande opinionis demones auerterent.«

 Interpositam deinde Frontonis auctoritatem Octauius facillime infirmat: »Tuus,« siquidem, quemadmodum ille prosequitur, »Fronto, non ut affirmator, testimonium fecit, sed conuicium, ut orator aspersit.« Quis autem non uidet hoc nomine, tuus, perspicue declarari Frontonem de quo supra diximus, oratorem fuisse ethnicum, cuius proinde testimonium contra Christianos nullius momenti esse poterat?

uerum, ut id clarius pateat, Octauius impudentem illam Gentilium calumniam, singularemque innocentiam Christianorum patefacit ex sobriis illorum conuiuiis, summaque potissimum castitate, quam ille tam uere quam simpliciter hunc exponit in modum: »Nos pudorem, non facie, sed mente prestamus.  Unius matrimonii uinculo libenter inheremus; cupiditatem procreandi aut unam scimus, aut nullam.« Minucii itaque tempore ea erat, semperque, ex Christi precepto, esse debuit coniugum christianorum castimonia. At, maioris perfectionis studio, plures nullo umquam matrimonii uinculo colligati, in perpetua uirginitate permanebant. uerum prestat rursus auctorem nostrum de illa loquentem audire: »Plerique inuiolati,« ait, »corporis uirginitate perpetua fruuntur, potius quam gloriantur. Tantum itaque abest incesti cupido, ut nonnullis rubori sit etiam pudica coniunctio.« Ibi uero his uerbis, »Fruuntur potius, quam gloriantur,« ethnicos obiter perstringit, apud quos uestales, et Matris deum sacerdotes de uirginitate sua magis gloriabantur, quam reuera fruerentur.  Sed de his infra.

Tertullianus etiam ad eamdem falsissimam ethnicorum criminationem similiter respondet: »Nos ab isto euentu diligentissima et fidelissima castitas sepsit; quantumque ab stupris et ab omni post matrimonium excessu, tantum et ab incesti casu tuti sumus. Quidam multo securiores totam uim huius erroris uirgine continentia depellunt, senes pueri .« Senes pueros ibi uocat qui ad senectutis usque tempus, puerilem uirginitatem seruauerunt. Antea uero Iustinus martyr illud his uerbis declarauerat: , , ,  . »Permulti profecto sexus utriusque et sexaginta et septuaginta annos nati, qui a pueris disciplinam Christi sunt assectati, incorrupti et celibes perseuerant. Et glorior me per omne genus hominum tales commonstrare posse« . De his porro non solum uirginibus, sed coniugibus etiam christianis eadem ille postea, atque Tertullianus nosterque Minucius, tradidit Christianos uel liberorum dumtaxat creandorum atque educandorum gratia coniunctos connubio, uel, eo recusato, in continentie perpetue mansisse statu. Pari quoque modo eademque publica testificatione Athenagoras iniquam gentilium accusationem propulsat: , ,  , . , . , , , : »Itaque uxorem, quam secundum approbatas nobis leges sibi quisque duxerit, reputat non in alium quam in procreande sobolis finem. Quemadmodum enim agricola, postquam semina terre mandauit, messis tempus exspectat nec alia superiniicit, sic nobis etiam concupiscentie modus liberorum procreatione definitur. Inuenias autem multos ex nostris in utroque sexu qu in celibatu consenescant, quod in hoc statu Deo coniunctiores se futuros cognoscant« .

Denique, ut alios omittamus, Origenes certe, friuolas Celsi cauillationes confutando, palam utique facit uiros ac mulieres, post datum christiane religioni nomen, tanto fuisse castiores, quanto antea impuri impudicique fuerant: , , , , , , : »Ex quo autem tempore uerbum receperunt, tanto equiores sunt redditi, grauiores, constantiores; adeo ut quidam ex ipsis, amore eximie puritatis et quo castiores ad Dei cultum accederent, ne concessa quidem et legitima utantur uenere« . Alio autem in libro, postquam ostendit gentiles philosophos sese in quolibet impuritatis, lasciuie et turpitudinis luto uolutasse, hec de Christianis subiungit: , , , , , , , , , , . . . . , , , , , ,  , , , : »Ceterum, homines idiote, ab eis pro nichilo habiti, ac stulti et illiberales, si modo committant se in fidem Dei et doctrinam Iesu recipiant, tantum absunt ab omni lasciuia. spurcitia, turpitudine libidinum, ut in morem perfectorum sacerdotum, ab omni coitu abhorrentium, multi eorum in totum caste pureque uiuant, alieni a congressu mulierum etiam legitimo . . . . Apud Christianos, non propter humanos honores, non propter mercedes pecuniarias, non propter gloriolas uiget uirginitatis studium; et quamprimum approbauerunt Deum habere in notitia, conseruantur a Deo in hac mente laudabili et pietatis officiis, pleni omni bonitate ac iustitia« .  Ibi Christianos in castitate aut perpetua uirginitate uiuentes, opponit Atheniensium pontifici, qui ad solemnes cerimonias caste obeundas cicuta utebatur, ac quibusdam ethnicis, sed paucissimis, uirginibus, que, religionis atque honoris aut mercedis gratia, sicut ille pontifex, in uirginitate uidebantur permanere. Nos autem in aliis dissertationibus disputauimus  de seruata a plurimis Christianis per totum uite sue curriculum continentia ac uirginitate, et apud ceteros omnes castissimo matrimonii usu. At de utraque illa Christianorum uirtute infra adhuc aliquid dicendum erit .

Porro autem, cum dixit auctor noster, »unius matrimonii  uinculo libenter inheremus,« ne in tuum, queso, animum inducas, secundum matrimonium ab eo improbari: nam ideo addidit libenter, ut eo significaret posse quidem christianum hominem secundam ducere uxorem, sed id ex indulgentia illi ab Apostolo concedi. uide, si lubeat, que eam in rem alibi animaduertimus .



ARTICULUS II. Quomodo Minucius Cecilii argumentum contra ethnicos retorqueat, ac eos cum matribus et sororibus connubium inire, atque illorum deos stupro, adulterio et incestu coinquinatos ex ipsorum memoriis demonstret.

 Satis Minucio nostro non fuit calumniam repulisse ethnicorum ac Christianorum patefecisse innocentiam: pergit enim ac ualidissimis rationum momentis demonstrat ipsosmet Gentiles stupri, adulterii et incestus, de quo Christianos inuidiose criminabantur, uere esse conscios. Ius siquidem »est apud Persas,« quemadmodum ille ait, »misceri cum matribus; Aegyptiis et Atheniensibus cum sororibus legitima connubia.« De Persis autem, preter Tertullianum , Tatianus scribit Grecis abominandum uideri filios cum matribus suis coniungi, sed illud apud magos Persarum esse in primis laudabile . Origenes uero asseuerat multas esse leges quibus Perse  non arcentur, »nec matres a filiorum, nec patres a filiarum connubio:« , . Quantum porro id quod aliis hominibus plane exsecrandum uidetur, laudabile probatumque Persis fuerit, disces ex his Philonis Iudei uerbis: , , , , : »Honoratiores Perse cum matribus contrahunt matrimonia, et natos inde arbitrantur nobilissimos, regioque, ut ferunt, dignantur solio« .

Ad hec uero nobis post Eusebium  testis est Theodoretus,  hanc impiissimam legem a Zarada latam esse, que, post receptam ab iisdem Persis christianam fidem, protinus abrogata est: , , , , , , , : »Perse,« inquit ille, »qui ex Zarade olim legibus uiuentes, et matribus et sororibus et filiabus quoque suis miscebantur, et rem iniustissimam iuste legis loco habebant, postquam piscatorum leges audierunt, Zarade leges ut nefarias proculcarunt, et euangelicam continentiam amplexi sunt« . Iam uero de hac nefanda  Persarum lege et consuetudine disseruimus .

Ad Aegyptios Atheniensesque si ueniamus, Philo Iudeus utrorumque coniugium pessimum esse pronuntiat: »Precipitur ne sororem quidem esse ducendam; honestum sane preceptum et aptum continentie, quamuis Atheniensibus , , , , , , , ,  , , , , , , , . , . »Solon hoc obseruat in uterinis tantum germanis, eodem patre prognatis relinquit liberum. Contra Lacedemoniorum legislator uterinis non interdicit connubio, sed solis eodem patre genitis. At Aegyptius, ridens utriusque simplicitatem et semiperfecta placita, laxauit libidinem, et auxit in corporibus animisque insanabile malum intemperantie, permissa licentia ducendi sorores, siue per alterutrum parentem siue per utrumque cognatas, maiores pariter et minores,  equalesue, ne gemellis quidem exceptis, quas natura ipso natali seiunctis; intemperantia uero societate copulauit insociabili, et male comparata iunctura« .

Diodorus uero Siculus prius dixerat Aegyptiis permissum legibus sororum cum fratribus coniugium, quandoquidem hoc Isidi feliciter cesserat: .

Eiusdem iniquissime legis meminit Pausanias, ubi de Ptolemeo sermonem sic habet: , , , , : »Ptolemeus Arsines, germane sororis amore ductus, eam sibi matrimonio adiunxit,  atque id sane, non ex Macedonum. sed Aegyptiorum, quibus imperabat, lege fecit« . Aemilius quoque Probus, siue auctor libelli de uiris illustribus, ad Atticum, eadem de Cimonis apud Athenienses cum Elpenia sorore sua coniugio narrasse legitur. Plutarchus tamen eam ab illo ductam fuisse dicit quia parem generis sui dignitate sponsam non inuenerat . Atheneus uero id contra leges factum esse asserit . At satis hactenus a nobis probatum putamus, quod auctor noster de his cum Atheniensium tum Aegyptiorum scelestis nefariisque coniugiis tradidit.

Instat tamen ille acrius, et sic aduersus Cecilium ethnicosque disputat: »Memorie et tragedie uestre  incestis gloriantur, quas uos libenter et legitis et auditis. Sic et deos colitis incestos.« Memoriarum autem nomine supra usus fuerat: »Specta de libris memorias.« Et hoc quidem uerbum ab A. Gellio sepius usurpatum est. Alicubi enim: »In libris,« inquit, »memoriarum scriptum est« . Alibi uero simplicius: »In ueteribus memoriis scriptum legimus« . Memorie itaque idem sonant ac scripta, commentaria et ea que litteris ad rerum memoriam mandata fuerant. Quo etiam sensu Tertullianus dixit: »Inter cetera memoriarum« ; et paulo post, »canas memoriarum« . Alibi uero: »Secundum memorias populus Iudeorum, id est antiquior, derelicto Deo,  idolis seruiuit« . Cecilio igitur recte Octauius exprobrat lectas auditasque lubenti animo a gentilibus Memorias, hoc est scripta et libros seu historiarum seu petarum quibus scripto, ac tragedias queis uoce et gestu, incestus deorum suorum representabantur. Nemo enim est qui nesciat in comediis tragediisque petarum tam Grecorum quam Latinorum, et aliorum ethnicorum historiis, stupra, adulteria atque incestus deorum non minus frequenter quam impudenter decantari. uide autem, si uacat et lubet, quid de hisce comediis ac tragediis dixerint Lactantius , Cyprianus , Augustinus  et alii. Sed. nos plura de illis in hac et sequentibus dissertationibus nostris.

Alio tandem modo Octauius ethnicos incesti idcirco arguit quod liberi recens nati, uti iam dixerat et a nobis prius obseruatum est , sepe sepius a parentibus suis exponerentur. Haud raro enim accidebat ut nequissimi libidinosissimique illi parentes, cum filiis natu grandioribus aut filiabus ad seruitutem redactis uel meretriciam uitam agentibus, nefario incestu, aut nescientes aut se nescire dissimulantes, polluerentur. Quapropter Clemens Alexandrinus: , , ,  : »Cum meritorio, inquit, filio et meretricibus filiabus sepe patres ceunt. Expositorum filiorum immemores, et uiros fieri eos qui genuerunt efficit nimia libidinis licentia. Hec sapientes leges permittunt« . Ita ille Gentiles et immanem illorum in exponendis filiis feritatem ac crudelitatem acri irrisione insectatur. Nec immerito quidem incestus inde frequenter fieri conqueritur. uerumtamen Minucii nostri contra illos argumentum expressius fusiusque Tertullianus . Lactantiusque  prosequuntur; ad quos te, ne longiores simus, mittendum duximus, donec nouam de illorum libris instituamus  disputationem.



CAPUT XI. DE ABSURDO CULTU QUEM ASININO CAPITI ET SACERDOTIS uIRILIBUS CHRISTIANOS EXHIBUISSE CAECILIUS FALSISSISSIME OBIICIT.



ARTICULUS PRIMUS. Quam falsa sit hec accusatio, et utrum Iudei uel Gnostici occasionem illi dederint, ac primi omnium caput asini reuera adorauerint.

Aliud ethnici tam absurde confictum quam impium crimen Christianis inferebant, quod Cecilius his uerbis Octauio obiectat: »Audio eos turpissime  pecudis caput asini consecratum nescio qua persuasione uenerari.« Tertullianus uero hanc ridiculam accusationem clarius explicat, illiusque occasionem et causam his patefecit uerbis: »Somniastis,« ita ille Gentiles alloquitur, »caput asininum esse deum nostrum. Hanc Cornelius Tacitus suspicionem huiusmodi inseruit. Is enim in quinta Historiarum suarum, bellum Iudaicum exorsus ab origine gentis, etiam de ipsa tam origine quam de nomine et religione gentis, que uoluit argumentatus, Iudeos refert Aegypto expeditos siue, ut putauit, extorres, uastis Arabie in locis, aquarum egentissimis, cum siti macerarentur, onagris, qui forte de pastu potum petituri estimabantur, indicibus fontis usos, ob eam gratiam consimilis  bestie superficiem consecrasse. Atque ita inde presumptum opinor nos quoque, ut Iudaice religionis propinquos, eidem simulacro initiari« . Et hoc quidem ille alio in libro repetit . Quam merito autem Tertullianus absurdam hancce calumniam in Cornelium Tacitum refundendam esse dixerit, ex his eiusdem Taciti in citato quinto Historiarum libro uerbis coniice: »Sed nichil eque Iudeos, quam inopia aque fatigabant. Iamque, haud procul exitio, totis campis procubuerant, cum grex asinorum agrestium e pastu in rupem nemore opacam concessit. Secutus Moyses, coniectura herbidi soli, largas aquarum uenas aperit . . . Effigiem animalis, quo monstrante errorem sitimque  depulerant, penetrali sacrauere, ceso ariete, uelut in contumeliam Hammonis« . Quamuis autem Tertullianus Tacitum »mendaciorum loquacissimum« hac saltem in re haud immerito appellet, false tamen illius opinioni subscripsit Plutarchus, ubi de iisdem Iudeis sic loquitur: »Nunc tam interficere quam edere suem eis est religio. Et fortassis hoc rationi consentit, . Sicut asino suus apud eos est honor, qui fontem aque eis monstrauit, ita suem eos reuereri, ut sationis et arationis magistrum« .

Quid uero quod et Democritus historicus, narrante Suida, hec de Iudeis memorie prodidit:  , , : »Asini caput adorabant, et tertio quoque anno hospitem capiebant et offerebant, et minutatim carnes dissecabant, et sic interficiebant« . Inde fortasse factum est ut in huius absurdi cultus, tametsi plane fictitii, irrisionem, Zeno quidem Alexandrinus, primum Iudeus, ut idem Suidas refert , misso religionis sue nuntio, asinum album per eorum synagogam die sabbati traduxerit.

uerum Iosephus, Appioni eamdem calumniam obiicienti ubi respondet, illius falsitatem uariis rationibus demonstrat. Proferenda autem sunt eius uerba, que etiamsi in greco exemplari desint, in editis nichilominus  sic latine habentur: »In sacrario Appion presumpsit edicere asini caput collocasse Iudeos, et id colere ac dignum facere tanta religione. Et hoc affirmat fuisse depalatum dum Antiochus Epiphanes et exspoliasset templum et illud caput inuenisset ex auro compositum, multis pecuniis dignum. Ad hoc igitur primum quidem respondeo quoniam Aegyptius, uel si aliquid tale apud nos fuisset, nequaquam debuerat increpare cum non sit deterior asinus furonibus et hircis et aliis qui sunt apud eos dii. Deinde, quomodo non intellexit, operibus increpatus, de incredibili suo mendacio? Legibus namque semper utimur iisdem, in quibus sine fine constitimus. Et cum uarii casus nostram ciuitatem, sicut etiam aliorum,  uexauerint et Theos ac Pompeius magnus ac Licinius Crassus, et ad nouissimum Titus Cesar, bello uincentes, obtinuerint templum, nichil huiusmodi illi inuenere« . Ad insulsum itaque hoc mendacium, tam sepe et repetitum et repulsum, duo Iosephus reponit. Primo, argumentum in ipsummet Appionem, Aegyptium hominem, retorquet, ostenditque de hoc crimine iniquissimam esse illius expostulationem: Aegyptii quippe non minus absurdo impioque cultu bestias adorabant ac uenerabantur. Secundo, probat illud non falsum tantummodo, sed incredibile penitus esse: nam Iudei, qui omnem prorsus idololatriam, ac proinde asinini, quantumuis aurei, capitis cultum, summo odio numquam non habuerunt, iisdem semper uixere  legibus. Deinde, quod Appion de Antiocho Epiphane memorat, hoc Iosephus ab ipsa ueritate omnino abhorrere ostendit. Nullus enimuero, neque Pompeius magnus neque alii Romani imperatores, post reportatas de Iudeis uictorias in Hierosolymitanum templum ingressi, ullum asinini capitis simulacrum in eo umquam inuenere.

Neque id negare potuit Tacitus, quem Tertullianus tanquam mendacem immemorem ipsiusmet testimonio refellit et insectatur: »At enim idem Cornelius Tacitus,« ipsamet Tertulliani sunt uerba, »sane ille mendaciorum loquacissimus, in eadem Historia refert Cneium Pompeium, cum Hierusalem cepisset, proptereaque templum adiisset speculandis Iudaice religionis arcanis, nullum illic reperisse simulacrum. Et  utique, si id colebatur quod aliqua effigie representabatur, nusquam magis quam in sacrario suo exhiberetur; eo magis quia nec uerebatur extraneos arbitros, quamquam uana cultura: solis enim sacerdotibus adire licitum; etiam conspectus ceterorum uelo oppanso interdicebatur« . Eadem ab illo, sed aliis uerbis, in primo ad Nationes libro  rursus scriptis tradita legimus. Et recte quidem; nam Cornelius Tacitus hec citato in libro reuera scripserat: »Romanorum primus Cn. Pompeius Iudeos domuit, templumque iure uictorie ingressus est. Inde uulgatum nulla intus Deum effigie,« pictum uidelicet aut fabricatum, »uacuam sedem et inania arcana« .

 Ex his porro que hactenus disputata sunt, quis non uideat nullam plane fidem habendam neque huic Cornelio Tacito neque aliis improbis calumniatoribus, qui a Iudeis primum, deinde Christianis diuinum aliquem cultum asinino capiti tributum impudentissime mentiebantur?

Unde uero tam putida fabula exorta sit, uarias, preter eam que iam a nobis allata est, Bochartus  ac uossius  rationes reddiderunt. Ee autem, cum in eorum libris facile a quolibet legi possint, illud tantum adiiciemus quod de quodam Iudeo, homine perditissimo, Tertullianus memorat.  Is enim, post eiuratam Iudaicam religionem »picturam,« inquit eruditus ille Africanus scriptor, »proposuit cum eiusmodi inscriptione: DEUS CHRISTIANORUM ONOCHeTES« . Tum addit huncce fictitium deum fuisse representatum cum asininis auribus, altero pede ungulatum, librum gestantem ac togatum , uti suo loco explicabimus. Ad hec uero Epiphanius, ubi de Gnosticis, famosissimis illis Christianorum hereticis, sermonem instituit, hec memorie litterisque mandauit: »Quod ad Sabaoth pertinet, hunc asini quidam, alii porci figura constare censent« . At siue hec siue alia quelibet ficta ratio, aliquam Christianos scelestissimi  huiusmodi cultus insimulandi occasionem dederit, certe Minucius noster plane penitusque pernegat, illam nefarii Iudaice religionis desertoris sycophantiam, eumque absurdissimum Gnosticorum cultum ullo prorsus modo ad ueros pertinuisse Christianos. Palam enimuero constanterque asseuerat hunc falsum de asinini capitis cultu rumorem a demonibus sparsum ac peruulgatum, cui nullus sane mentis homo fidem umquam habere potuit. »Quis enim,« »inquit ille, tam stultus, ut hoc colat? Quis stultior, ut hoc coli credat?« Meram itaque calumniam, atque impudentissimum mendacium cuilibet, nisi omnino desipiat, homini prorsus incredibile esse asserit. Pluribus porro uerbis illud non refellit, quandoquidem hoc semel negando, satis se confutasse existimabat.



ARTICULUS II. Quomodo Minucius probauerit ethnicos huius, similisque aut peioris sceleris esse reos, qui asinos cum Epona et Iside, atque boum et ueruecum capita impie colebant, ac uenerabantur.


Quanta uero esset ethnicorum Christianos asinini cultus accusantium dementia, manifestum inde auctor noster facit, quod illi non semel, sed sepissime eiusdem aut similis flagitii certissime conuincerentur. Tot autem exemplis hoc ab eo probatur, ut nichil ethnici contra respondere, aut omnino hiscere auderent. Ab ipso itaque, quem asinis et Epone adhibebant, cultu sic incipit: »uos et totos asinos  cum uestra  Epona consecratis.« Sed plurimi ibi librarii mendum subesse existimant, quod quisque pro ingenii sui acumine corrigere conatus est. Quidam enim illud uel expulerunt, scribique in editis uoluerunt simpliciter »cum uestra Epona.« Ex his tamen aliqui suspicati sunt ab aliquo in margine notatum, »cum Hippona.« uerum he mere coniecture sunt, nulla auctoritate uel testimonio fulte. Alii uero in sua editione iusserunt scribi, »cum uestra uel sua Epona.« Quam quidem coniecturam, etsi contra manuscripti fidem, mox citandis Tertulliani uerbis confirmare, sed perperam nituntur. Quidam tandem emendandum opinantur: »cum uesta, uel Epona;«  quia gentiles persuasum habebant asinum esse ueste delicium. At certe tametsi asinus reuera in deliciis fuisset ueste, probandum adhuc erat asinos ei consecrari, et cur Minucius dixerit, »uel Epona.« Preterea scribere debuisset, »et Epona,« atque eo maxime, quod continenter adiecerit asinos Isidi mactatos. Quid ergo si particula, uel, ab auctore nostro, sicut a pluribus aliis sumatur pro etiam? Nonne latina ac perspicua erit eius locutio, nichilque in eius textu mutandum?

Que porro fuerit Epona, his Plutarchus post Agesilaum  exponit uerbis: »Fuluius Stellus, a mulieriubs animo alieno, cum equa rem habuit. Ea suo tempore filiam edidit perpulchram, cui pater Epone nomen indidit, ;  atque hec est dea, equorum procreationem gerens« .

Ipsius autem simulacrum in presepiis collocari solitum colligunt ex his Iuuenalis dictis:

. . . . . . . . . . . . Iurat
Solam hippo, et facies olida ad presenia pictas. 
Ibi uero nonnulli pro Hippo legi Eponam uolunt. De eodem quoque Epone, siue Hippone, simulacro in presepiis posito hec sunt Apuleii uerba: »Respicio pile medie, que stabuli trabes sustinebat, in ipso fere meditullio Hippone, seu Epone, dee simulacrum, residens edicule, quod accurate corollis roseis, et quidem recentibus, fuerat coronatum« .

 Ceterum Minucius noster dum ethnicis impium illum Epone cultum obiicit, uidetur in uestigiis insistere Tertulliani, qui pari modo contra eos sic disputauerat: »uos tamen non negabitis et iumenta omnia, et totos cantherios cum sua Epona coli a uobis. Hoc forsitan improbamur, quod inter cultores omnium pecudum bestiarumque asinarii tantum sumus« . Eadem quoque iisdem plerisque uerbis alio in libro repetit. Quapropter Prudentius hanc insulam diuinitatem his uersibus explodit:

Nemo Cloacine aut Epone super astra deabus,
Dat solium, quamuis solidam persoluat acerram,
Sacrilegisque molam manibus rimetur et exta. 

 Post hec Octauius Cecilium, aliosque ethnicos sic increpare pergit: »Eosdem asinos cum Iside religiose deuotatis,« in regio codice »deuoratis,« sed hoc plerisque omnibus uidetur librarii mendum. Legendum itaque nonnulli putauerunt »deuotatis,« id est, deuotos ostenditis. Sed probare debebant ubinam uerbum deuotare eo sensu accipitur? Alii scriptum ariolabantur »denotatis.« At quid ad Octauii propositum? Alii autumabant emendandum »deuocatis,« quo sensu Socrates a bonis auctoribus dicitur philosophiam deuocasse de celo. Sed quorsum, amabo te, asinorum cum Iside deuocatio? Alii tandem corrigendum censent  »decoratis,« quia utramque asini, deam Isidem portantis, atque ipsiusmet Isidis, effigiem uario ornatu decoratam simul uenerabantur. Nec inepta prorsus uidetur hec coniectura; iam enim Apuleium audiuimus dicentem dee Epone simulacrum recentibus corollis roseis fuisse accurate coronatum. Alio autem in libro non minus perspicue declarat Isidis effigiem ab eius sacerdotibus per casulas, uicos et castra circumferri solitam serico contectam amiculo, que ab obuiis omnibus gentilibus colebatur . Expende ergo utrum hic sit Minucii nostri sensus, et in eius textu legendum sit »decoratis.« Nihil enim nos sine integri codicis auctoritate certo definiendum putamus.

 Ad alia itaque transeamus: »Boum,« addit ille, »capita, et capita ueruecum, et immolatis, et colitis.« At de boum cultu et sacrificio sic loquitur Herodotus: »Boues mares, eosdemque mundos, ac uitulos uniuersi Aegyptii, , immolant. At feminas eis immolare non licet, utpote Isidi consecratas. Nam Isidis simulacrum muliebre est, bubulis preditum cornibus, quemadmodum Io Greci describunt. : Bouesque feminas omnes iidem Aegyptii uenerantur ex omnibus pecudibus longe plurimum: eoque nemo Aegyptius, Aegyptiaue, Greci uiri aut os suauiaretur, aut cultro, uel ueru, uel olla illius uteretur, aut pura bouis carne greco cultro incisa  uesceretur« .

Quid ergo, arguet aliquis? Nonne falsum omnino est ullam boui ab Aegyptiis exhibitam uenerationem, utpote qui illum diis immolarent? Eusebius enimuero apertissime inficiatus est ab iisdem Aegyptiis boues pro diis habitos; quandoquidem his eosdem boues sacrificabant. Hec autem illius sunt uerba: , : »Quod illi, Aegyptii, brutas animantes deos esse nequam arbitrarentur, uel ex eo liquet, quod in plerisque locis boues diis consecratos solemnibus feriis deorumque religionibus immolare solebant« . Animum tamen is aduertat utrum facta ab  Herodoto bouis, maris et femine, distinctione, nodus huiusce difficultatis non soluatur.

Inficias siquidem nullus ibit, Aegyptios aliquando boui reuerentiam honoremque adhibuisse, cum preter plurimos alios, Philo Iudeus hoc de illis scriptum reliquerit: , . , , . »Obliti, Isrelite, ueri Dei, ceperunt emulari figmenta Aegyptie, facto iuuenco aureo, ad imitationem animalis eius sacratissimi, cui profana sacra faciebant, choreas agebant, etc.« . Hieronymus uero similiter:  »uidetur mihi idcirco populus Isrel in solitudine fecisse sibi caput uituli quod coleret, et Hieroboam filius Nabath uitulos aureos fabricatus; ut quod in Aegypto didicerant Apim et Mueuim, qui sub figura boum coluntur, esse deos, hoc in superstitione seruarent« . Prius uero Lactantius de iisdem quoque Isrelitis: »In luxuriam,« inquit, »prolapsi ad profanos Aegyptiorum ritus animos transtulerunt. Cum enim Moyses dux eorum ascendisset in montem atque ibi 40 diebus moraretur, aureum caput bouis, quem uocant Apim, quod eos in signum precederet, figurarunt« . Sed de Api boue nos paulo infra disseremus.

 Neque porro quemquam moueat, quod uterque Lactantius et Hieronymus dixerit, »caput uituli,« quemadmodum Minucius noster capita boum. Eo siquidem loquendi modo nichil aliud, quam uitulum aut boues ipsos integros significant. Bochartum ea de re, si lubet, consulere poteris .

Eodem plane sensu auctor noster adiecit: et »capita ueruecum.« At nemo est proculdubio, qui nesciat ueruecem esse masculum ouem castratum. Nos autem alibi annotauimus Samios reuera cultum exhibuisse oui, et quam ob causam . Sed id non prohibuit quominus Laribus ab aliis, teste Cicerone, sacrificaretur: »Neque  necesse est,« inquit ille, »edisseri a nobis. . . quod genus sacrificii Lari ueruecibus fiat« . Quod quidem Lambinus suis in hunc Ciceronis locum obseruationibus confirmat hac fratrum Larualium inscriptione: LARIB. uERB. N. II. MATRI. LAR. Ou. N. II.

Deinde uero narrat propter indictum Octauio Cesari Augusti nomen, atque in huiusce rei memoriam, »ueruecem« in templo Iouis idibus Ianuariis a flamine immolatum. Quam ob causam Ouidius hec cecinit:

Idibus in magni castus Iouis ede sacerdos
   Semimaris flammis uiscera libat ouis.
Redditaque est omnis populo prouincia nostro,
   Et tuus Augusto nomine dictus auus.  



ARTICULUS III. Quomodo Minucius adhuc probauerit ab gentilibus coli et adorari deos capro et homine mixtos, uultusque leonum et canum preferentes, item Apim bouem, serpentes, crocodilos, atque alias aues et belluas, ac cepe etiam, et uentris crepitus.

Prosequitur Minucius, et ut ethnicos insulse prorsus, qua Christianos asinini cultus falso arguebant, calumnie puderet: »De capro,« ait, »et homine mixtos deos, et leonum et canum uultus deos dedicatis.« Quales ille primos dicit, talis procul dubio erat Pan, quem sic a pictoribus et statuariis  representatum narrat Herodotus: , , , , , . »Panis autem simulacrum, et pictores pingunt, et statuarii sculpunt, quemadmodum Greci caprina facie, hircinisque cruribus« . Addit tamen eos existimasse Panem similem fuisse alii diis, sed eo modo ab illis pictum quasdam propter causas, quas referre minime sibi gratum esse declarat. Satyri quoque fingebantur humano quidem, sed cornuto capite, pedibus caprinis, ac uilloso corpore. Hos autem Lucianus sicuti Panem et Silenum dicit forma monstrosa esse spectabiles: , , , . . . . .  , , , . »Quorum hic quidem gerens cornua, dimidia parte corporis caprum referens, barbamque profundam nutriens, parum ab hirco discrepat. . . . . . Satyri acutis auribus, et ipsi calui, cornigeri, qualia fere hedis nuper natis excrescunt cornua« . Hinc Propertius, lib. III. Eleg. 16:

Capripedes calamo Panes hiante canent.
Et Lucretius, lib. Iu, ante med.:

Hec ioca Capripedes Satyros Nymphasque tenere
Finitimi fingunt, et Faunos esse loquuntur.

Si rei haud incomperte alios desideras testes, adire poteris Eusebium, Seruium, uossium, Natalem Comitem, aliosque non paucos .

De illis autem diis, qui leonum canumque uultus pre se ferebant, atque aliis monstrosis deorum figuris, haud infrequens a uariis scriptoribus mentio facta est. Primo etenim hec apud Eusebium a Porphyrio tradita legimus: »In effingendis numinum simulacris, omni genere animalium usi, feras aliquando cum hominibus una miscuere, aliquando auium pariterque hominum corpora coniunxere.« , , , .  , , , . »uideas apud ipsos imagines quasdam ceruice tenus humana specie, uultu autem modo uolucrem, modo leonem, aut aliud quoduis animal referentes; aliasque rursum capite quidem hominum similes, reliquis uero partibus corporis, modo inferioribus, modo superioribus, aliorum animantium formam ostendentes« . Mutuatus autem hec fuerat, ex quarto Porphyrii libro et inde aduersus ethnicos pugnando, intortum ab eis contra Christianos idem, atque Minucius, telum retorquet .

 At Tertullianus pari etiam modo aduersus eosdem gentiles argumentatus, eidem auctori nostro facem hisce uerbis pretulerat: »Sed illi debebant adorare statim biforme numen; quia et canino, et leonino capite commistos, et de capro, et de ariete cornutos, et a lumbis hircos, et a cruribus serpentes, et planta uel tergo alites deos receperunt« . Et alio rursus in libro: »Sunt penes uos, gentiles nimirum, et caprino capite, et leonino, et de boue, et ariete, et hirco caprini dii, caprigene, uel anguini, et alites planta, fronte et tergo« .

Que quidem confirmari adhuc possunt cum aliorum, tum maxime his totidemque Macrobii uerbis: »Eidem Aegypto adiacens ciuitas, que conditorem  Alexandrum Macedonem magnum gloriatur. Serapim atque Isim cultu pene attonite uenerationis obseruat. Omnem tamen illam uenerationem soli se sub illius nomine testatur impendere: uel dum simulacro tricipitis animantis adiungunt, quod exprimit medio eodemque maximo capite leonis effigiem, dextera parte canis exoritur mansueta specie blandientis: pars uero leua ceruici, rapacis lupi capite finitur, easque formas animalium draco connectit uolumine suo, capite redeunte ad Dei dexteram, qua conspicitur monstrum« .

Sed auctorem, si placet, sequamur nostrum: »Nonne,« inquit, »et Apim bouem cum Aegyptiis, et adoratis, et pascitis.« De huius prodigiosi numinis et pastu et cultu, si testem queras, Strabonem inuenies,  qui narrat Memphim esse Aegyptiorum regiam, ubi Apidis, qui idem atque Osiris, templum solis erat: , , , . »Et Mueuim bouem, qui in septo quodam nutritur, et ab iis, Heliopolitanis, pro deo habetur, quemadmodum Apis a Memphitis« . Addit ille quibusdam signis denotari quis alius, eo defuncto, ad successionem sit aptus. Plura adhuc si uelis, adi Diodorum Siculum, qui narrat etiam quomodo bos ille Apis post mortem sepulture mandari, atque alius in illius substitui locum, a quibus pasci, atque ubi collocatus honorari soleret. Adire preterea poteris Herodotum, Aelianum, Melam, Porphyrium ab Eusebio citatum, Ciceronem, ac si  uelis, que in primo Apparatus nostri tomo retulimus .

Romanis porro Minucius uitio criminique uertit, quod non solum cum Aegyptiis Apim bouem adorarent, sed ea etiam non condemnassent, que illi de belluis, auibus, crocodilis, ac serpentibus ita constituerant; ut si quis aliquem ex eis occidisset, capite puniretur. Huius impii Aegyptiorum moris scriptores quam plurimi mentionem fecerunt. Quosdam autem ex magno illorum numero ut seligamus, primus prodeat  Cicero, qui quanta fuerit earum gentium superstitio, paucis his edisserit uerbis: »Omne fere bestiarum genus Aegyptii consecrauerunt« . Eo autem usque hanc superstitionem processisse alibi memorat, ut ne fando quidem auditum sit crocodilum aut ibim, aut felem ab iis uiolatum. Quin immo: »Quorum etiam si imprudentes quidpiam« ut ille alio in libro ait, »fecerint, penam nullam recusant« . De Hac porro uiolate pecudis pena non minus perspicue Herodotus: »Quarum, inquit, bestiarum, si quam quis necauerit, si uolens, morte mulctatur, si nolens, plectitur ea mulcta, quam sacerdotes statuerint« . Tertullianus uero,  cuius in uestigiis auctor noster stare adhuc uidetur, id de iisdem Aegyptiis perhibet: »Nemo se ab inuito coli uolet, ne homo quidem: atque ideo et Aegyptiis permissa est tam uane superstitionis potestas, auibus et bestiis consecrandis, et capite damnandis, qui aliquem huiusmodi deum occiderint« .

Nos uero nonnichil de hoc ridiculo Aegyptiorum cultu in superiore Apparatus nostri tomo perstrinximus. Sed si hec tibi non sufficiant, mittemus ad Herodotum, Diodorum Siculum, Strabonem, Aelianum, qui uadem suum Plutarchum dedit, Cyrillum Hierosolymitanum, Hieronymum et Theodoretum . Quod autem Minucius adiecit, has Aegyptiorum superstitiones a Romanis non condemnari, quiuis facile concedet, qui meminerit ab eis aut susceptas, aut toleratas omnium aliarum gentium, quantumuis absurdas religiones. Nam ut ipse Cecilius aiebat: »Dum uniuersarum gentium sacra suscipiunt, etiam regna meruerunt.«

Magis adhuc absurdum illud erat, quod subiungit Minucius, Aegyptios cum plerisque Romanis, timuisse ceparum acrimonias, et uentris strepitus. Ad id tamen non minus, quam superiora, uerum certumque  fuisse ex his discere poteris Iuuenalis carminibus:

Quis nescit, uolusi Bithynice, qualia demens
Aegyptus portenta colat? Crocodilon adorat
Pars hec, illa pauet saturam serpentibus Ibin:
Effigies sacri nitet aurea cercopitheci,
. . . . . . . . . .
Illi ceruleos, hic piscem fluminis, illic
Oppida tota canem uenerantur, nemo Dianam.
Porrum et cepe nefas uiolare, ac frangere morsu.
O sanctas gentes, quibus hec nascuntur in hortis
Numina! 
Similia posthec a Prudentio decantata sic legimus:

uenerem precaris? comprecare et simiam.
Placet sacratus aspis Esculapii?
Crocodili, ibis, et canes cur displicent?
Appone toris religiosas arulas,
    uenerare acerbum cepe, mordax allium. 
Quapropter Plinius de cepe haud dubitanter dixerat: »Allium cepasque inter deos in iureiurando habet Aegyptus« .

Causas huius ridicule uenerationis, et cultus si requiras, Plutarchi uerbis dabimus: , , , , . , , , , . »Sacerdotes auersantur cepum et cauent, quia hec sola planta, luna decrescente, uigere, et augere solet; et cepe usus neque castimoniam exercentibus commodus est, neque dies  festos celebrantibus; alteris, quia sitim creat; alteris, quia lacrymas elicit« . Priorem istam causam ex eodem Plutarcho retulit quidem A. Gellius, sed id sacerdotes Aegyptios de Pelusiotis dixisse asseuerat . Nec immerito prorsus iure. Etenim Lucianus hosce Pelusiotas huic ridiculo absurdoque cultui, sicut et alios alteri addictos fuisse tradidit: , , , , , , . »Memphitis quidem bos Deus est, Pelusiotis uero cepe, iam aliis ciconia, aut crocodilus, aliis cynocephalus, aut feles, aut simia« . Quocirca Hieronymus: »Impelle, inquit,  si potes, Pelusiotem, ut manducet cepe« .

Alibi uero idem Hieronymus, tam de eodem cepe, quam de crepitu uentris, quem secundo loco auctor noster memorat, sic loquitur: »Pleraque oppida eorum, Aegyptiorum, ex bestiis . . . . . ut taceam de formidoloso, et horribili cepe, et crepitu uentris inflati, que Pelusiaca religio est« . Suffragatur Hieronymo Pseudo-Clemens, qui de his, atque aliis, de quibus auctor noster disserit, isthec fecit uerba: »Aegyptiorum alii bouem, qui Apis dicitur, colendum tradidere, alii hircum, alii gattas, nonnulli ibim, quidam serpentem, piscem quoque et cepas, et uentris crepitus, et cloacas, et brutorum animantium membra, et mille aliis subdiderunt  odiosissimis turpitudinibus« . Similia ille alibi memorat, quem si uacat adire poteris . Quid ergo dicendum de Romanis, qui insanos illos ritus, uti diximus, aut non improbabant, aut sectabantur, patienter tamen ferebant illos a petis derideri?



ARTICULUS Iu. Falsum esse a Christianis adorari sacerdotis uirilia; ac ethnicos turpiorum flagitiorum conuinci, et que fuerit turpissime illius uenerationis Christianos accusandi occasio.

Aliud adhuc facinus flagitii sane dedecorisque plenum, ita Christianis Cecilius obiicit, ut illos tamen  tanti propudii certo accusare non audeat: »Alii,« inquit, »eos ferunt ipsius antistitis ac sacerdotis colere genitalia, et quasi parentis adorare naturam.« Nihil sane hac calumnia futilius, minusque ueritate fundatum. Factitata autem a Cecilio dicitur, non ab omnibus, sed a quibusdam tantum, qui, quod non audebant asseuerare, illud falso rumore uenditabant.

Octauius itaque hoc plane fictitium crimen, Christianis iniquissime inustum, duplici, uti solet, responsione diluit. Negat quippe primo id umquam ab illis factum; sed ridiculam fabulam, meramque calumniam esse contestatur. Deinde ille asserit ethnicos longe turpioribus, quas nec nominare, nec audire castis auribus fas erat, obscenitatibus fedari. Sed hec quidem prestat illius potius, quam nostris  uerbis enuntiari: »Qui de adoratis, ait, sacerdotis uirilibus aduersus nos fabulatur, tentat in nos conferre que sua sunt. Ista enim impudicitie eorum forsitan sacra sint, apud quos sexus omnis membris omnibus prostat, apud quos tota impudicitia uocatur urbanitas: qui scortorum licentie inuident, qui medios uiros lambunt, libidinoso ore inguinibus inherescunt, homines male lingue, etiamsi tacerent; quos prius tedescit impudicitie, quam pudescit. Proh nefas! Id in se pessimi facinoris admittunt, quod nec etas potest pati mollior, nec cogi seruitus durior. Hec et huiusmodi propudia nobis non licet nec audire, etiam pluribus turpe defendere est.« Quamuis dixerit nefas esse hec turpissima ethnicorum flagitia clarius explicari, nec aut ab ullo Christiano  audiri, aut ab alio quolibet homine defendi; non minus tamen uera, cunctisque explorata erant. Nam preter uaria petarum aliorumque, atque imprimis Martialis de iis testimonia, sanctissimus sane Apostolus in sua sola ad Romanos Epistola tanto potiori iure nonnulla, eaque grauissima, Gentilibus exprobrauit, quanto ueriora esse certo certius nouerat. 

Recte igitur auctor noster ethnicorum argumentum in eos retorquet. Nullus siquidem probare umquam potuit Christianos tanti sceleris, de quo suspicabantur, fuisse reos. Quin immo tam ridiculam suspicionem piissimum illorum uiuendi genus plane penitusque remouebat. Contra uero Gentiles huius aliorumque adhuc maiorum scelerum a suis, ut dictum  est, auctoribus, aliisque testibus, omni fide maioribus, certe conuincebantur.

uerum, tametsi, inquiet aliquis, a ueritate omnino abhorruerit uirilia sacerdotis a Christianis adorari; credibile tamen non est publicum de horrendo illo crimine, nisi data saltem occasione aliqua, sparsum fuisse rumorem. Que igitur illa fuerit occasio, quisquis scire auebit, huic respondebimus Christianos, qui prioribus Ecclesie seculis publicam delictorum suorum criminumque grauiorum penitentiam agebant, extra fores limenque Ecclesie ad omnium, presertim sacerdotum, sese prostrauisse pedes, ut illorum ueniam impetrare possent. Gentiles uero cum id uaga incertaque fama excepissent, inde fabulam  confecerunt ab eis sacerdotis uirilia adorari. De huiuscemodi enim penitentibus, de quibus nos alibi fusius, hec pre ceteris scribit Tertullianus: »Exhomologesis prosternendi et humilificandi hominis disciplina est . . . . . Plerumque ieiuniis preces alere, ingemiscere, lacrymari, et mugire dies noctesque ad Dominum Deum suum, presbyteris aduolui, et caris Dei adgeniculari, omnibus fratribus legationes deprecationis sue iniungere .« Rursum uero ille, tametsi Montaniste erroribus tunc implicatus, ab uera Ecclesie doctrina defecisset: »Et te quidem,« inquit, »penitentiam mechi ad exorandam fraternitatem in Ecclesiam inducens, conciliatum et concineratum, cum dedecore et horrore compositum prosternis in medium,  ante uiduas, ante presbyteros, omnium lacinias inuadentem, omnium uestigia lambentem, omnium genua detinentem« .

Narrat etiam Eusebius Natalem confessorem, ab hereticis Asclepiodoto et Theodoto argentario plane deceptum, accepto salario, eorum secte episcopum creatum fuisse. Sed tanti criminis ille nocturnis uisionibus sepe admonitus, cum eas negligeret, a sanctis Angelis per totam noctem flagris grauissime cesus est: , , , , , ,  . »Adeo ut primo diluculo consurgens, saccum induerit, et cinere conspersus confestim cum lacrymis ad pedes Zephyrini episcopi sese abiecerit, non solum cleri, uerum etiam secularium uestigiis aduolutus, et Christi misericordis Ecclesiam quoque misericordem fletibus suis commouerit atque concusserit.« uero itaque simillimum esse quis negabit ethnicos ex hoc pio sanctoque more, quem aut non satis intellexerant, aut malitiose interpretabantur, ansam arripuisse, Christianos turpis illius, qua de auctor noster loquitur, adorationis falso accusandi.



CAPUT XII. ALIAE CAECILII CRIMINATIONES, ET AD EAS OCTAuII RESPONSA EXAMINANTUR.



ARTICULUS PRIMUS. Quam immerito Cecilius Christianorum synaxes, et ieiunia condemnet, dicatque eos esse desperate factionis homines, lucifugam nationem, occultis signis se agnoscentes, atque antea se mutuo amantes, quam nouerint.

Aliis ethnici conuiciis potius quam legitimis accusationibus, Christianos infamare nitebantur. Que enimuero illi piacula et scelera esse criminabantur, hec isti contendebant optima esse, probanda, ac recte instituta. Tale procul dubio est illud, cuius Cecilius Christianos tamquam sceleris alicuius arguit,  nocturnis scilicet congregationibus et ieiuniis solemnibus, »non sacro quodam, sed piaculo federari.« Sed lubenter illi fatebantur tam uerum id esse, quam falsum erat, in iis synaxibus, quas solemni, ut ait Cecilius, die agere solebant, aliquid nisi sanctissimum peragi. Et id certe euidentissime inde probatur, quod de illis ex Iustini martyris Apologia alibi a nobis deprompta, et infra ex Tertulliano proferentur. At sane illud iam satis ex iis demonstratum est, que hactenus contra impudentes Cecilii protulimus calumnias, quibus scelera non minus nefanda, quam incredibilia, in illis admissa fuisse perperam causatus est.

uisne alium adhuc testem, hac in re omni exceptione maiorem, tibi dari? Plinium, ethnicum utique  hominem, producemus, cui crimina, quorum Christiani insimulabantur, diligenter inquirendi prouincia a Traiano imperatore demandata fuerat. Is quippe omnibus, qua potuit maxima diligentia, inuestigatis, ad eum scripsit Christianos, qui, ut ille ait, a christiana fide defecerant, affirmasse: »Hanc fuisse summam uel culpe sue, uel erroris, quod essent soliti stato die ante lucem conuenire, carmenque Christo, quasi Deo, dicere secum inuicem; seque sacramento non in scelus aliquod obstringere, sed ne furta, ne latrocinia, ne adulteria, ne fidem fallerent, ne depositum appellati negarent. Quibus peractis, morem sibi discedendi fuisse, rursusque ceundi, ad capiendum cibum, promiscuum tamen, et innoxium« . Quid hoc testimonio, quod a Tertulliano transcriptum uidebimus, ad probandam Christianarum synaxeum sanctitatem luculentius et efficacius ?

Nullus itaque Christianus in his non solum congregationibus, sed »solemnibus etiam ieiuniis omni laude dignis, non solum non erubescebat, uerum etiam gloriabatur. Quamobrem Gregorius Nazianzenus in una aduersus Iulianum apostatam oratione: »Hec nos,« inquiebat, »longis ieiuniis confecti, et semianimes. Hec nos, qui frustra uigilantes, atque in nocturnis stationibus nugamur, et tamen uos prosternimus« .

Gronouium itaque aliquis proculdubio mirabitur, qui in Minucii textu pro »solemnibus ieiuniis,«  legendum suspicatur, »olentibus ieiuniis.« Nonne enim tunc solemnia erant Christianorum, atque imprimis Quadragesime ieiunia? Nonne de iis Tertullianus scripsit: »Die Pasche communis et quasi publica ieiunii religio est« . Si autem communis et publica, cur non et solemnis erat religio? At hec, pergit Gronouius, a Cecilio, ethnicorum partes agente, ieiunia Christianorum in malam partem accipiuntur. Sed quid uetat cur ille homo ethnicus ea, aut irridendo, aut uerum dicendo, appellauerit Solemnia? De his porro aliisque Christianorum ieiuniis, qui plura desiderabit, is adeat Ireneum ab Eusebio, lib. u Histor. Eccles. cap. 24, pag 192, citatum; Tertullianum  mox laudatum, lib. II ad Uxorem, cap. 4, lib. de Baptismo cap. 20, libro de Fuga cap. 1, lib. de Ieiun. cap. 13 et 14.; Athanasium, Apologia ad Constantium Imperatorem, p. 310, et Apolog. de Fuga sua, p. 334; Cotelerii notas in Hermam, pag. 72 et seqq; atque in lib. u Constitut. Apostol. cap. 15, pag. 245, et seqq. Nos autem de Christianorum uigiliis disseruimus tom. I. Apparat. lib. III, dissert. 1, cap. 6, art. 3, pag. 712 et seqq. De Ieiuniis uero ibid., lib. I, dissert. 4, art. 5, pag. 53, et art. 23, pag. 67; nec non lib. II, dissert. 1, cap. 7, art. 2, pag. 330; ac lib. III, dissert. 1, cap. 1, art. 7, pag. 884; cap. 11, art. 7, pag. 1038 et seqq; et cap. 12, art. 4, pag. 1049.

Cecilii ergo aliorumque Gentilium intolerabilis  plane erat impudentia, qui Christianos castissimis moribus ornatos, et uirtutibus sedulam operam dantes appellare audebant homines deplorate, illicite et desperate factionis, latebrosam lucifugamque, in publicum mutam, et in angulis garrulam nationem, qui occultis se notis ac insignibus agnoscebant antequam nouerint, ac presentia tandem tormenta mortemque penitus aspernabantur. Nam »propterea« inquiebat Tertullianus, quod omne supplicii necisque genus, repudiato solo nostro Christianorum nomine, statim declinare possumus, »desperati,« sicut etiam Lactantius aiebat, »et perditi existimamur« .

Sed quo impudentior fuit illa Cecilii aliorumque  Gentilium petulantia ac procacitas, eo certe maior fuit Octauii pro Christianis respondentis moderatio. Quid enim, amabo te, hac illius responsione moderatius? »Nec fastidiosi,« inquit, »sumus, si omnes unum bonum sapimus, eadem congregati quiete, qua singuli, nec in angulis garruli, si audire nos publice, aut erubescitis, aut timetis.« Ita autem ille singula accusationis capita eleuat ac refellit. Primum enim negat Christianos esse illicite factionis homines; quia, inquit, omnes unum bonum sapiunt. At illicita factio esse non potest sine partibus diuersis, que aliquid contra bonum publicum machinentur. Quamobrem nonnulli pro »fastidiosi« suspicantur legendum »factiosi.« Non male quidem si hec emendatio auctoritate codicis alicuius firmaretur.  Quis enim scit utrum Minucius uerbum »factiosi,« ad illa, »bonum sapimus,« non retulerit? Quid si factionis illicite criminationem his uerbis, »eadem omnes congregati quiete, qua singuli« diluat? uerum si quis sit de uera illa lectione dubitandi locus, auctor tamen noster apertissime pronuntiat, probatque Christianos non illicite factionis dici posse homines.

Tertulliani porro ibi ille premit uestigia, qui neutiquam Christianorum, sed ipsorummet Gentilium illicitam factionem esse planius hisque uerbis demonstrat: »Hec coitio Christianorum merito sane illicita, si illicitis par: merito damnanda, si non dissimilis damnandis: si quis de ea queritur eo titulo,  quo de factionibus querela est, in cuius perniciem aliquando conuenimus? Hoc sumus congregati, quod et dispersi; hoc uniuersi, quod et singuli, neminem ledentes, neminem contristantes. Cum probi, cum boni ceunt, cum pii, cum casti congregantur, non est factio dicenda, sed curia. At e contrario illis nomen factionis accommodandum est, qui in odium bonorum et proborum conspirant, qui aduersus sanguinem innocentium, scilicet Christianorum, conclamant« . Sed de his plura, ubi de hoc Tertulliani libro disputabimus.

Si Christianorum secta dici non potuit illicita factio, multo certe minus »desperata;« quando quidem »securi,« ut ait Minucius, »spe future felicitatis,  fide presentis Dei maiestatis animamur.« Nulla igitur desperatione, sed certissima eternitatis spe quelibet tormenta pro religionis sue professione constantissime perferebant, immo iis, ut diximus, gloriabantur. Acrius uero urget Lactantius nequaquam Christianos, qui »corpori suo non parcunt,« sed ipsosmet gentiles debuisse desperatos uocari, cum »nichil desperatius esse possit, quam torquere ac dilaniare eum, quem scias esse innocentem« . De his autem aliquid adhuc postea dicendum.

Non iure potiori ethnici obiectabant Christianos nationem esse latebrosam et lucifugam, in publicum mutam, in angulis garrulam. Suam enim doctrinam palam predicabant, promptumque ethnicis erat illos,  »audire publice.« nisi aut erubuissent impietatem criminaque sua patefieri, aut ueram religionem sibi demonstrari timuissent.

Obiicienti dehinc Cecilio Christianos occultis se notis, atque insignibus agnoscere, tam uere, quam simpliciter respondet: »Nos non notaculo corporis, ut putatis, sed innocentie ac modestie signo facile dignoscimus.« A nobis tamen obseruatum est Carpocratianos in posteriore sectatorum suorum auricule dextere parte, quamdam impressisse notam, qua eos haud dubie a ceteris hominibs discernerent . Sed neque Cecilius, neque Octauius de his aliisue hereticis loquuntur, sed de omnibus generatim Christianis, qui se inuicem, ut  ait auctor noster, non alio quam innocentie et modestie signo dignoscebant. De illorum innocentia ex hactenus dictis, et infra adhuc dicendis constat, quemadmodum et de eorumdem precipue in Ecclesia consistentium, uel ad eam uenientium modestia, ex iis que in Clementis Alexandrini libros annotauimus .

Ad postremum tandem Cecilii, de mutua Christianorum dilectione, conuicium respondet Minucius Christianos mutuo et sincero amore sese diligere tum quia alios odisse non nouerant, tum etiam quia unius parentis fratres, ut etiam dixerat Tertullianus, et consortes fidei, speique coheredes erant. Instat  uero Octauius hunc, qui maximi profecto estimandus est, mutuum amorem ab Ethnicis exprobrari, quia »in mutua,« sicuti eos alloquendo asseuerat, »odia seuitis; nec fratres uos, nisi plane ad parricidium recognoscitis,« uel ut mox laudatus a nobis Tertullianus ait, »ad occidendum alterutrum paratiores . . . . . . . quod apud ipsos omne sanguinis nomen de affectione simulatum« . At de his fusius in nostra ad hunc Tertulliani librum dissertatione . Interim uero de illa fraterna Christianorum caritate, et fratrum nomine, uidesis Lucianum de Morte Peregrini, pag. 996, ac si lubeat, ea que a nobis tom. super. pag. 473, ac pag. 999, obseruata sunt.



ARTICULUS II. Quo iure Cecilius dixerit templa tamquam busta a Christianis despici, nullaque ipsis esse templa, nullas aras, nulla nota simulacra, et inepte recentiorum Iconoclastarum cauillationes refelluntur.


Grauissimum profecto crimen illud Cecilio uidebatur, quod Christiani templa diis gentilium dicata non secus ac busta despicerent: »Templa, aiebat ille, ut busta,« id est, ut hominum mortuorum sepulchra aspernantur. Quamuis enim uox »bustum« a uerbo uro deriuetur, ac locum, in quo mortuorum corpora comburi solebant, primitus significauerit; solet tamen a probis auctoribus pro sepulchro, quemadmodum  hic ab auctore nostro, usurpari. Testem quemdam si postules, Tertullianum, ex quo sua Minucius hausisse uidetur, tibi in medium illico adducemus, qui Ethnicis antea dixerat: »Nec minus templa, quam monumenta despicimus« . uides sane »bustorum« significationem clare explicari a Tertulliano, ab eoque confirmari deorum templa a Christianis despici, tamquam defunctorum hominum sepulchra. Quidni ea hunc in modum contempsissent, cum Clemens Alexandrinus, et alii, sicut alibi annotauimus, deorum templa esse reapse mortuorum hominum sepulchra demonstrauerit? 

Altera Cecilii querimonia criminatioque fuit, non  solum deorum templa a Christianis contemni, uerum etiam illis, ut securius mysteria sua occultarent, nulla esse templa, nullas aras, nullaque simulacra: Audi, queso, quomodo ille ipse de iis conqueratur: »Cur nullas aras habent, templa nulla, nulla nota simulacra . . . . Nisi illud, quod colunt, et interprimunt, aut puniendum est, aut pudendum?« Nonne autem eadem est apud Origenem Celsi ethnici querela, Christianos incusantis ararum, statuarum, templorumque dedicationes, seu potius positiones, et collocationes fugere? , , .

Quid ergo putas Minucium ad hanc respondisse accusationem? Ultro concedit nullas fuisse Christianis  aras, nulla simulacra, immo nec ulla etiam templa ac delubra. Cur autem ea omnia non habuerint, hanc ille reddit rationem: »Putatis nos occultare, quod colimus, si delubra et aras non habemus. Quod enim simulacrum Deo fingam, cum si recte existimas, sit Dei homo ipse simulacrum? Templum quod ei extruam, cum totus hic mundus eius opera fabricatus, eum capere non possit? Et cum homo latius maneam, intra ediculam uim tante maiestatis includam?« Hec ultima de templo uerba ex hoc auctoris nostri loco transcripsit, atque ideo probauit Cyprianus .

Aedicula autem, ut id obiter annotemus, erat sacellum aliquod, siue sacre alicuius edis appendix, aut loculamentum, ubi Dei alicuius simulacrum ei imago  collocabatur. Unde Cicero: »Quid, inquit, cum Licinia uirgo uestalis . . . . . Aram, et ediculam, et puluinar sub saxo sacro dedicasset?«  Apuleius uero: »In ipso meditullio Hippone dee simulacrum residens edicule« . Denique ut Plinium omittamus, certe Tertullianus, quemadmodum auctor noster, templa seu delubra, aras et ediculam his uerbis distinxit: »Nec enim differt an extruas, uel exornes, si templum, si aram, si ediculam eius instruxeris« . uerumtamen uterque quodlibet templum designat edicule nomine, quo quidem idcirco utitur, ut melius ostendat quanto infinita Dei maiestate minus augustiusque  sit.

Alia itaque Minucius ac longe prestantiora Christianis, quam ethnicis templa, delubra, altaria, aras et uictimas, aliaque longe sacratiora sacrificia fuisse testificatur: »Nonne, Deus, inquit, melius in nostra dedicandus est mente, in nostro imo consecrandus est pectore? Hostias et uictimas Domino offeram, quas in usum mei protulit, ut reiiciam ei suum munus? Ingratum est, cum sit litabilis hostia bonus animus, et pura mens et sincera conscientia. Igitur qui innocentiam colit, Domino supplicat; qui iustitiam, Deo libat; qui fraudibus abstinet, propitiat Deum; qui hominem periculo subripit, optimam uictimam cedit. Hec nostra sacrificia, hec Dei sacra sunt.«

Quemadmodum autem Cecilio Octauius, ita Origenes  Celso itidem ethnico, ac eadem, ut paulo ante dicebamus, obiicienti respondet, illum non uidere, , »quod are«, unicuique nostrum sit ipsa »mens sua, ex qua« sursum feruntur uere intelligibiles ac suaue olentes suffitus, precesque ex pura conscientia: , . »Simulacra autem Deo dicanda sunt non labrorum opera, sed a uerbo Dei dedolata, formataque in nobis, uidelicet uirtutes, ad imitationem primogeniti totius creature, in quo sunt iustitie, temperantie, fortitudinis, sapientie, ceterarumque uirtutum exempla. Hec sunt statue, , Deo dicande in animis iustitiam iuxta preceptum Dei, et fortitudinem, et pietatem, reliquasque  uirtutes exercentium« .

Pari itaque modo Minucius noster, et Origenes, atque alii eiusdem etatis scriptores nostri, palam asserunt nulla Christianis fuisse templa et delubra, nullas sacras edes, nullas aras, nulla simulacra. De iis autem omnibus uno eodemque modo illi loquuntur: immo uero si quid sit discriminis, illud est, quod Minucius ad uerbum simulacra adiecit nota, quasi significare uoluerit, Christianis nonnulla quidem fuisse simulacra, sed que non erant nota, ac secreto et occulte seruabantur.

Sed uide, queso, ineptas Caluinianorum aliorumque Protestantium cauillationes, qui in antiquissimorum Patrum scriptis, quodcumque sibi placuerit  admittunt, reiiciunt quod displicuerit. Palam enim uero cum Dalleo fatentur Minucii nostri tempore, atque a primis Ecclesie seculis sua Christianis fuisse quidem templa, sed nullas aras, nullaque simulacra. At qua temeritate distinxerint ea, que a uetustissimis illis scriptoribus non distinguuntur, parumper obsecro attendamus.

Bene quidem est, quod Dalleus aliique Protestantes concedant prima Ecclesie etate Christianos sua habuisse templa. Sed qua fronte id negassent, quod ab illis Ecclesie Patribus certo certius asseritur? Tertullianus siquidem, uti alibi uidimus, diserte pronuntiat illis fuisse templa, que post Apostolum Ecclesiarum nomine, a Caluinianis tamen reiecto, appellauit. uisne aliud illius, etiam contra catholicam Ecclesiam  scribentis, testimonium? »Reliquas, inquit, libidinum furias, impias, et in corpora, et in sexus ultra iura nature, non modo limine, uerum etiam omni Ecclesie tecto submouemus.« Iam uero annotauimus ea quoque greco nomine , a Clemente Alexadrino nuncupari 

Nec minus euidenter id euincitur ex Christianorum synaxibus, quas in edibus templisque, ut sepius uidimus, agere solebant: ac preterea ex publica reorum penitentia, qui ad fores Ecclesie prostrati, fidelium preces ac sacerdotum clementiam implorabant.  Denique hoc manifestissime probatur auctoritate Arnobii atque Lactantii, qui ethnicos idcirco uituperant, quod Christianorum conuenticula et Ecclesias diruerint, aut combusserint. Plura autem de illa ecclesiarum euersione et instauratione narrat Eusebius easque uocat, , »sacras edes«, et , »ecclesias« alibi uero , »edes suas, in quibus conuentus peragebant, ac tandem , edes ecclesiarum« .

Sed quid opus est pluribus illud probari, quod certissimum  est, nec ab aduersariis nostris negari umquam potuit? Aduertas igitur uelim uersipelle uersutumque illorum ingenium. Confitentur Christianos sua quidem habuisse templa, non in nostrorum tamen, sed suorum dumtaxat formam. Nobis si non credas, ecce totidem Dallei uerba: »Neque enim sic accipienda est Minucii oratio, quasi nulle tum fuerint edes, in quibus christiane communionis homines sacros conuentus habuerint, quo et de rebus diuinis edoceri, et communi Deo supplicare possent, qualia sunt, que hodie Protestantium dicuntur templa« . At qua, amabo te, ille, aliique eiusdem secte homines, ratione umquam probauerunt templa uetustissimorum Christianorum, suis, non uero nostris, fuisse similia? Ne  minima quidem. Num ergo quia sicut Misse sacrificium, ita ex templis suis aras, et altaria, simulacra, et imagines penitus abstulerunt, inde antiquissima Christianorum templa suis similia esse uenditant?

uerum qua profecto facilitate probatum est edificata ab illis templa, eadem plane euidentia demonstrari potest positas fuisse in illis ueteribus templis et ecclesiis aras, et erecta altaria. Tertullianus enim illud hisce uerbis disertissime declarat: »Nonne solemniter erit statio tua, si ad aram Dei steteris« . Cyprianus uero non solum de altari, sed et sacrificio, quod aduersarii nostri tam insolenter reiiciunt, hec in uerba ad Furnenses scripsit: »Iam pridem in concilio episcoporum statutum, ne quis de clericis et Dei ministris  tutorem, uel curatorem testamento suo constituat, quando singuli diuino sacerdotio honorati, et in clerico ministerio constituti, non nisi altari et sacrificiis deseruire, et precibus atque orationibus uacare debeant.« Tum deinde ait, ab antecessoribus suis episcopis decretum: »Ne quis frater excedens ex hac uita, ad tutelam uel curam clericum nominaret: ac si quis hoc fecisset, non offerretur pro eo, nec sacrificium pro dormitione eius celebraretur. Neque enim apud altare Dei meretur nominari in sacerdotum prece, qui ab altari sacerdotes et ministros uoluit auocare. Et ideo uictor cum presbyterum ausus sit tutorem constituere, non est quod pro dormitione eius apud uos fiat oblatio, aut deprecatio aliqua nomine eius in Ecclesia frequentetur« .  Cernis certe ab eo altare et sacrificium ab Christianorum precibus, deprecationibus et orationibus distingui. In illorum ergo Ecclesiis uera ac proprie dicta erant altaria, ac sacrificium pro mortuis fieri tum solebat.

Alia autem ad Cornelium papam Epistola scribit reiectum Nouatianorum, qui eum falso accusabant, librum »considentibus Dei sacerdotibus, et altari posito« . Atque ut alia bene multa, in eius scriptis cuique obuia pretermittamus, Lucio pape, de illius ab exsilio reditu, gratulatur; quandoquidem »magis creuit sacerdotalis auctoritas, ut altari Dei assistat antistes.« Sed illud a nobis hoc iam probatum est, quod etiam celeberrimus horum  Cypriani operum editioni prefectus, licet Anglicane ecclesie sectator, ultro palamque confitetur. Tam igitur certum est in Christianorum ecclesiis siue templis posita fuisse altaria, quam edificatas ab eis Ecclesias, in quibus suos, uti fatetur Dalleus, sacros conuentus habebant. Nam sicut ille ait, »non modo ex Eusebii Historia, sed ex aliis aliquot ueteris Ecclesie monumentis satis constat, iam tum Christianis fuisse sacras huius generis edes, quibus si uspiam caruerunt, id factum paganorum ui ac iniuria, preter fas eam piis hominibus copiam ac libertatem inuidentium, non autem ulla Christianorum ipsorum religione« .

Sed dic, queso, mi Dallee; fateris quod dissimulare amplius non potuisti, suas Christianis fuisse sacras  edes, negas altaria, negas simulacra, ubi fides? Nonne eodem plane modo dixit Minucius: »Cur nullas aras habent, templa nulla, nulla nota simulacra?« Cur ergo unum concedis, negas alterum? Numquid »fuit umquam«, ut tuis ipsis uerbis utamur, »ulla uis maior aut iniquior, quam ut tibi ius atque auctoritatem sumas, ipsas hominum, et quidem ante multa secula mortuorum cogitationes pro arbitrio immutandi« . Minus enim Minucius negare uidetur Christianis fuisse templa et altaria, quam simulacra. Non enim inconsiderate addidit Cecilius, »nota simulacra«, id est, ut diximus, que publica, aliisque cognita essent. Satis autem a nobis demonstratum est, a Christianis constructa fuisse templa et altaria, in quibus sacrificium  uerum facere consueuerant. Qua autem idem Dalleus ratione illos nulla simulacra et imagines habuisse contendat, iam uideamus.

Respondet ille »fieri posse«, ut Cecilius, quemadmodum alius quilibet gentilis, ambiguus heserit utrum Christiani, »turpis et inhoneste forme numen in arcano colerent.« Nam ibidem Cecilius ipse dixit: »Abscondere quidquid illud colunt, magnopere nituntur.« Itane uero quia putas illud »fieri posse«, ius tibi sumis inde concludendi nec hunc gentilem, nec Minucium christianum negauisse quidem sua Christianos habuisse templa, et aras, sed tantum simulacra, de quibus uno eodemque modo loquuntur? Unde uero accepisti Ethnicis minus nota fuisse Christianorum simulacra, quam sacras edes, quas occulte  tantum adire consueuerant?

Urget tamen Dalleus facile promptumque fuisse Octauio respondere, quedam Christianis fuisse simulacra et altaria, sed longe ab Ethnicorum simulacris et altaribus diuersa. Tantum autem abest, ut ita responderit, quin immo dicat nullum exstruendum Deo templum, quem non totus mundus, multo minus una edicula includere potest: sed bonum animum, puram mentem, sinceram conscientiam optimas esse et litabiles Deo hostias ac uictimas, denique hominem esse Dei simulacrum.

uerum nichil plane hoc responso leuius ac futilius. Nam Iudei et Gentiles, apud quos tot aras, uictimas et sacrificia facta fuisse nemo nescit, eodem ac Minucius  loquendi modo utuntur. In Philonis siquidem Iudei »de uictimis,« libro hec legimus: , . »Dei altare intelligitur grata sapientis anima, compacta ex numeris solidis et indiuiduis.« At longe plura eam in rem paulo ante scripserat .

Gentilis uero Seneca, a Lactantio citatus: »Non est beneficium ipsum, inquit, quod numeratur, aut traditur. Sicut nec in uictimis quidem, licet opime sint, auroque prefulgeant, deorum est honos, sed pia ac recta mente uenerantium« . Quin etiam prius Cicero: »Cultus, aiebat,  deorum est optimus, idemque castissimus, plenissimusque pietatis; ut eos semper pura, integra, et incorrupta, et mente, et uoce ueneremur« . Si plura uelis, adi Porphyrium aliosque plures a Le-caloperio, in hunc Ciceronis locum citatos. At quis umquam dixerit Iudeos, aut gentiles, his uerbis negauisse apud suos uera fuisse altaria, aras, uictimas, sacrificia. 

Quid uero facies Tertulliano, quem tam presso uestigio Minucius prosequitur? Nonne ipse quoque scripsit: »Nec minus templa, quam monumenta despicimus, neutram aram nouimus, neutram effigiem  adoramus?«  Nonne ibi tam aperte, quam Minucius ulla prorsus Christianis templa, aras et simulacra fuisse abnuit? Nonne etiam alibi ethnico Scapule respondet: »Sacrificamus pro salute Imperatoris, sed Deo nostro et ipsius, sed quomodo precepit Deus, pura prece?«  Numquid idcirco negauit Christianos omnibus omnino caruisse templis, aris, et altaribus? Minime quidem, sicuti aliis paulo ante citatis probatum est illius uerbis, et ab ipso Dalleo concessum.

Necesse est igitur, ut dicamus a Minucio nostro, Tertulliano aliisque eodem modo loquentibus, illud uno concedi sensu, et alio negari. At quoniam contra ethnicos disputabant, idcirco negauerunt Christianos  gentilium more habuisse templa, in quibus fictitios deos colebant, et eos habitare arbitrabantur, uel aras et altaria, ad cedendas offerendasque eis uictimas, sed habuisse sacras edes et altaria, in quibus christiano ritu uerum Deum colebant, incruentumque faciebant sacrificium. Nihil ergo dictu absurdius, quam citatis Minucii uerbis, uti garriebat Dalleus, excludi »Romanorum,« ita inuidiose Catholicos hereticus homo appellat, »hominum« altaria, quia ipsi eiusque sodalibus sacrificium eucaristicum auctoritate propria reiicere placuit. Iam enim certissimo ueterum Patrum testimonio ostendimus Minucii tempore in Christianorum templis siue Ecclesiis posita fuisse altaria, factumque sacre Eucaristie  sacrificium. Quod quidem postea Augustinus disertissime asseuerat .

Eadem porro cum sint Minucii et Tertulliani de templis, et altaribus, atque de simulacris uerba, eodem sane modo explicanda sunt. Negant itaque ulla apud Christianos fuisse simulacra, qualia uidelicet ethnici deorum suorum construxerant. At hanc fuisse Minucii mentem non solum ex hactenus dictis, sed tota etiam inter ipsum ac Cecilium disputatione colligitur. Cecilius quippe obiiciebat nulla Christianis, quemadmodum gentilibus fuisse falsorum deorum, sicut templa, ita nec simulacra. Fatetur autem Minucius rem profecto sic se habere. At quomodo non negat iis fuisse alia quam fictitiorum deorum templa,  ita etiam nec alia quam ipsorum ab illis facta simulacra inficiatur.

Neque urgeas omnia a Minucio omnino simulacra et imagines excludi, quandoquidem respondet: »Quod simulacrum Deo fingam, cum si recte existimes, sit Dei homo ipse simulacrum?« Nam de templis similiter, uti annotauimus dixerat: »Templum quod ei exstruam, cum totus hic mundus, eius opere fabricatus, cum capere non possit?« Atqui Dalleus, aliique eiusdem secte homines, confiteri coguntur, his posterioribus uerbis uera Christianorum templa non excludi. Ergo similiter fateantur necesse est, prioribus eiusdem Minucii uerbis non alia excludi, quam falsorum deorum simulacra, statuas et imagines, que a Christianis sine idololatria ferri non poterant.  De his porro Christianorum imaginibus et simulacris, eorumque usu in superioribus nostris dissertationibus egimus, ac plura a Petauio, Thomassino et aliis pluribus tradita legere poteris . Quid autem auctor noster de exhibito a Christianis cruci Christi cultu et honore statuerit, in quarto subsequenti articulo inuestigandum est.



ARTICULUS III. Quomodo Octauius refellat Cecilium obiicientem a Christianis coli hominem cruci pro facinore affixum, ubi de suprema Christi diuinitate: quam perspicue idem Octauius ostendat ab Aegyptiis scelestum hominem, et a Romanis reges et imperatores diuino cultu honoratos, ac per illorum genios iuratum; utrum uero Christianis per eorum salutem iurare fas fuerit.


Christianos duplicis adhuc sceleris Cecilius arguit: »Qui hominem, inquit, summo supplicio pro facinore punitum, et crucis ligna feralia eorum cerimonias fabulantur, uel potius, fabulatur, congruentia perditis sceleratisque tribuit altaria; ut id colant, quod merentur.« Audis sane quomodo gentiles duplicis adhuc nefarii, uti putabant, cultus Christianos condemnauerint; primo quod hominem crucis supplicio sua propter scelera affectum; secundo quod  crucem, ferale supplicii illius instrumentum, colerent ac uenerarentur.

At Minucius utramque illam criminationem falsam esse singulatim ostendit. Ad priorem enim quod spectat, palam ille constanterque asseuerat gentiles falli omnino, totaque errare uia, qui in suum induxerant animum, hominem terrenum, ac cruci sua propter crimina suffixum, meruisse aut potuisse a Christianis Deum credi, atque eo titulo diuinum ipsi ab illis tribui honorem. Persuasissimum quippe iidem Christiani habebant eos prorsus esse miserabiles, qui spem in mortali ponunt homine, quo mortuo, quod ab illo exspectare poterant, auxilium omne finitur.

Sed ipsemet Minucius audiendus est: »Quod religioni nostre hominem noxium, et crucem eius asscribitis,  longe de uicinia erratis, qui putatis Deum credi, aut meruisse noxium, aut potuisse terrenum. Ne ille miserabilis, cuius in homine mortali spes omnis in ititur; totum enim eius auxilium cum extincto homine finitur.« Prefracte igitur negat a Christianis coli, noxium hominem ac morte merito mulctatum.

Quid ergo? Numquid Minucius tam certo affirmare potuit omnem prorsus cultum, ac uenerationem Christo Seruatori a Christianis denegatum, nullamque prorsus in illo spem habuisse? Nemo sane homo id umquam crediderit. Cum certum itaque et exploratum sit Christianos et coluisse Christum, et in eo, qui pro ipsis mortuus fuerat, spem collocasse, quid inde colligas, nisi pro rato fixoque Minucium posuisse,  Christum a sectatoribus suis reuera coli, non quidem sicut hominem, a quo mortuo nichil amplius sperandum, sed sicut Deum, in quo, utpote uero et immortali Deo, spem maximam semper habebant? Nonne autem inde, ut id obiter obseruemus, recte colligi potest persuasum Minucio prorsus fuisse Christum esse uerum summumque Deum, atque eiusdem cum eterno Patre suo substantie? Nam ille, uti supra ostendimus, constantissime docuit, unum dumtaxat esse Deum. Ubi ergo Christum Deum agnouit, ibi ipsum profecto unum eumdemque cum Patre suo Deum confessus est.

Petauius ergo ex iisdem Minucii uerbis, sed alia ratione probare conatur, agnitam ab illo fuisse supremam Christi diuinitatem . Censet enim uir doctus illum fateri uerum Deum esse Christum, eoque nomine coli a Christianis, quemadmodum ethnici deos suos uenerabantur. Sed doctissimi uiri pace nobis dicere liceat, paulo enodatius explicandum quomodo illud ex paucis, que integra retulimus, Minucii uerbis colligi possit. At hec uidetur esse illius argumentatio. Erratis, ethnici, qui putatis hominem, mere terrenum ac noxium a nobis Deum credi. Nam credimus Christum non modo innoxium hominem, sed uerum etiam fuisse Deum, in quo spes nostra firmissime innititur.

Christiani siquidem ab ethnicis iudicibus interrogati, nec imminentium suppliciorum metu deterriti,  constanter, sicut Plinius ad Traianum Imperatorem scripsit, respondebant: »Carmen Christo, quasi Deo, dicere secum inuicem,« id est, Christo, quem uerum Deum esse asserebant, et quales, uti uisum Petauio, ethnici esse deos suos arbitrabantur .

Tum deinde Minucius ethnicorum argumentum in ipsos retorquet ac demonstrat ab illis hunc ipsum, quem Christianis falso exprobrabant, religiosum cultum mero homini reuera exhiberi. Nam Aegyptii, inquit ille, unum hominem selectum de omnibus consulebant, »illum propitiabant,« atque ipsi, quem dicebant esse Deum, cedebant uictimas. Quam autem uerum id sit, docebit te Porphyrius, qui ad Anebonem hec, sicut Eusebius refert, scripsit in uerba:  »Homini quoque circa pagum, quem Anabin uocant, diuinos honores tribuunt, eique sacrificium offerunt, et impositas altaribus hostias adolent.« , , , . »Ille uero postea tantum comedit, que sibi ex priuato penu, tamquam priuato homini parata et apposita fuerint« . Eadem ille, nullo auctore citato, repetit, sicut postea Theodoretus, qui Porphyrii quidem citat Epistolam, illiusque sensum, sed non uerba exhibet .

Alio adhuc argumento Minucius ethnicos ac potissimum Romanos eiusdem impietatis coarguit. Non suis enim tantum principibus et regibus, tamquam  diis, turpiter adulabantur: sed eorum etiam numen inuocabant, ad eorum imagines supplicabant, implorabant ipsorum demonem, ac tutius illis erat, per Iouis, quam regis sui genium iurare.

De scelerata illa adulatione, qua mortuos Imperatores suos Romani deorum numero adscribebant, hec apud Iustinum Martyrem legimus: , . »Morientes apud uos Imperatores semper immortalitati consecrare dignamini, producentes quempiam, qui iureiurando confirmet uidisse se e rogo in celum ascendere ardentem Cesarem.« Postea uero: »Et qui apud uos moriuntur, Imperatorum imagines forma  ista consecratis, et deos inscriptionibus nominatis« . Sed hec impia Imperatorum Romanorum apotheosis nemini plane, qui uel primoribus labris aliquam illorum historiam attigerit, incognita esse potest. Non ibi tamen stetit prorsus detestanda ethnicorum adulatio, sed iisdem suis Imperatoribus, adhuc uiuis. uti Iulio Cesari, Octauiano Augusto, aliisque, exstruxerunt templa, et aras, atque sacerdotes creauerunt .

Suos autem Imperatores adhuc uiuentes, aut post mortem, deos a se renuntiatos, magis uerebantur, quam antiquiores, longoque iam a tempore a suis  consecratos patribus. Cur ergo? Quia »tutius,« inquit Octauius, eis erat, »per Iouis genium peierare, quam regis.« Ibi autem ille preeuntem proculdubio secutus est Tertullianum, cuius hec ipsa uerba legisse uidetur: »Citius apud uos, gentiles, per omnes deos quam per unum genium Cesaris peieratur« .

Certo quidem certius est iam ab Augusti imperatoris tempore morem inualuisse, ut ii per nomen siue genium Imperatoris iurarent. Etenim Horatius eumdem Augustum alloquendo, sic canebat:

Pesenti tibi maturos largimur honores,
Iurandasque tuum per nomen ponimus aras. 
Audis certe et positas, sicut proxime diximus, Augusto  adhuc uiuenti aras, ac per nomen, id est, genium eius ethnicos iurasse. Postquam uero ille fato functus fuisset, Claudius Cesar, teste Suetonio, »Iusiurandum neque sanctius sibi, neque crebrius instituit, quam per Augustum« , id est, per eius genium et nomen. Quam sacrum autem ac religiosum fuerit hoc iusiurandum si tibi adhuc probari aueas, disces utique ex his Taciti uerbis: »Aubrio crimini dabatur uiolatum periurio nomen Augusti. Que ubi Tiberio notuere, scripsit consulibus . . . . . . . . . iusiurandum perinde estimandum, quam si Iouem fefellisset« .

Neque porro per solius Augusti, sed aliorum etiam Imperatorum genium gentiles iurare consueuerant.  Peruersissimi siquidem huius moris locupletissimus testis nobis est Apuleius. Cum enim Magistratus hortulanum quemdam quererent, atque ubi esset sciscitarentur: »Militones, inquit, ibi nec uspiam delitescere adiurantes, genium principis contendebant« . Caligula insuper multos, Suetonio teste, grauibus penis affecit: »quod numquam per genium suum deierassent« . Denique, ut plura omittamus, narrat Tertullianus, perduelles. qui a Cassii et Albini partibus stabant, per genios peierasse Imperatorum .

Sed impium illud iusiurandum Christiani detestabantur. Quamobrem Polycarpus, quemadmodum aiebat  Eusebius, numquam a tyranno cogi potuit, ut per Cesaris genium iuraret . Alii uero Christiani, sic uti idem Tertullianus testatur, irreligiosi, ac populi hostes propterea proclamati sunt, quod Cesarum imagines repropitiari, eorumque genios deierare detrectauerint. Sed de Tertulliano adhuc aliquid suo loco dicendum .

Nonnulli porro a nobis fortassis inquirent cur Minucius tam confidenter pronuntiet ethnicos, »tutius,« uel sicut ait Tertullianus, »citius,« per Iouis, quam Imperatoris genium iurasse . Duplicem itaque rationem illis dabimus.  Prima est, quam Tertullianus nobis suggerit, gentiles minus deos suos timuisse, quam presentem Imperatorum potestatem. Secunda uero, quia iuramenti Deo prestiti, inquit Zozimus, condonatio diuine benignitati permissa erat . Qui uero per genium principis, uel in re aliqua minoris momenti, uerbi gratia pecuniaria, peierabat, is, sicuti Ulpianus annotauit, fustibus castigari iubebatur . Plura qui uoluerit, ille adeat Brissonium, Hansenium Trelierum, et alios qui de ueterum iuramento, et Taffinum qui de genii cultu, ac per eum iurandi more scripserunt .



ARTICULUS Iu. Qua ratione Minucius dixerit cruces a Christianis nec coli, nec optari.


Octauius ad secundam Cecilii de crucis cultu obiurgationem duobus quoque modis respondet. Prius autem illius responsum his nec pluribus uerbis comprehenditur: »Cruces nec colimus, nec optamus.« Sed id quo breuius, eo obscurius multis uidebitur. Itane uero Christiani, inquies, nec ipsam quidem Christi crucem, nec ullam prorsus eius imaginem colebant? Nonne crux Christi a Cyrillo Hierosolymitano uocatur, » , salutare crucis lignum; et Eusebio, , salutare signum, , salutare ac uiuificum,  atque etiam, , salutare tropheum,« Romane urbis, imperii, ac totius orbis presidium, cuius diuinam potentiam Licinius Imperator ethnicus agnouit?  Quis autem dubitat tale crucis signum a christianis sincero cultu honoratum? Si quis tamen reluctetur, is audiat Eusebium, qui Constantinum Magnum summis laudibus ideo extollit, quia triumphale, uti ait, illud signum coluit , in quo uim diuinitatis et memoratos ibi ab eodem Eusebio mirabiles effectus, sepius expertus fuerat . Ambrosius uero haud  dubitanter pronuntiat Christi crucem ab Helena, eiusdem Constantini matre, in capite regum locatam; »ut in regibus adoretur« . Hieronymus uero ait Paulam »prostratam ante crucem, quasi pendentem Dominum cerneret, adorasse« .

Quid plura? Iulianus Apostata Christianos, quemadmodum Cecilius, obiurgabat quod celitus delapsum Iouis ac Martis clypeum irridentes ac contemnentes, crucis signum uenerabantur. At illi respondet Cyrillus Alexandrinus, , »salutare lignum, , honorande crucis,« refricare beneficiorum omnium in nos Christi morte collatorum  memoriam . Quis autem dubitet longe equius iustiusque esse huius salutaris signi, quam horrendorum ac turpissimorum flagitiorum a diis admissorum depictas in parietibus colere imagines?

Sed si res ita se habuerit, qua Minucius ratione dicere potuit: »Cruces nec colimus, nec optamus.« Quidam autem male ibi legerunt »oramus.« Alii auctoris nostri sensum perspectum satis non habentes, corrigendum censuerunt, et reuera scribi uoluerunt, »horremus.« Sed hec omnia contra codicis manuscripti fidem, nec meliori sensu.

Quid igitur, inquies, Minucius sibi uoluit his uerbis: »Cruces nec colimus, nec optamus,« aut quomodo ea possunt explicari? Certum autem uidetur  illa non de ipso uero crucis Christi stipite et ligno, de quo iam citati a nobis Ambrosius et Hieronymus loquuntur, posse intelligi. Illius enimuero tempore uera illa crux Domini ab Helena, Constantini Magni matre, nondum reperta fuerat.

Quapropter ibi uel de huius sacre crucis signo et imagine, uel de aliorum sceleratorum hominum crucibus proculdubio loquitur. Atqui hoc secundo significatu uerba eius posse accipi inde haud absurde quis colliget, quod sicut »ethnici,« teste Origene, »legentes« Christi historiam, opinati sunt Christianos omnibus in crucem actis aliquam exhibere uenerationem; ita etiam falso crediderunt, illos quaslibet cruces reuereri . Huic autem explicationi fauere uidetur et  Cecilii redargutio, et Minucii responsum. Uterque enim non de cruce aliqua singulariter, sed generatim de crucibus sermonem fecit. Potuit autem Minucius recte omnino dicere Christianos hominum, ob scelera morte damnatorum, cruces nec colere, nec optare.

Si quis uero hec ipsius uerba de uere Christi crucis imaginibus exponenda esse arbitretur, hanc proculdubio existimabit esse eius mentem ac sensum. Cruces aut ligneas, aut cuiusuis materiei non colimus; quia ipsum lignum, aut aliam similem materiam non honoramus, sed crucem uidendo, omnem nostrum cultum, ad ipsummet, qui in cruce pependit, Christum referimus. Nec explicatio illa quibusdam nimis uiolenta censebitur. Ambrosius enimuero, qui  ueram crucem Christi, uti obseruauimus, in regibus dixit adorari; paulo ante de illa ipsa sic scripserat: Helena »inuenit titulum« crucis, »Regem adorauit, non lignum utique, quia hic gentilis est error, et uanitas impiorum: sed adorauit illum, qui pependit in ligno, scriptus in titulo« .

uerum si ea sit auctoris nostri mens, quo iure adiecit, »nec optamus?« Quid enim Christianis optabilius, quam crucis Christi uidere effigiem, aut pro Christo subire crucis supplicia? Responderi potest, Minucii uerbum »colimus,« ad prius Cecilii, »adorande;« atque »optamus,« ad »subeunde cruces« referri, ita ut hic sit sensus: Cruces non optamus,  aut querimus; sed si a tyrannis capti, eas subire cogimur, lubenti animo patimur, et optamus crucis supplicio uitam finire. Eodem autem sensu Tertullianus: »Plane uolumus pati, uerum eo more, quo et bellum nemo quis lubens patitur, cum et trepidare et periclitari necesse sit; tamen preliatur omnibus uiribus, et uincens in prelio gaudet, qui de prelio querebatur .« At dissimulare non possumus, hac secunda interpretatione uim aliquam Minucii uerbis afferri. Etenim una eademque uox simul signum dumtaxat crucis, et ueram crucem significabit. uide igitur qua ratione huic expositioni altera preferenda sit.

Ceterum quidquid de horum Minucii uerborum sensu pronuntietur, negari certe non potest Christianos  eius tempore cultum aliquem reddidisse Dominice crucis signo. Frontibus quippe suis illud sepissime imponebant, uirginemque Eustochium Hieronymus hortatur: »Ad omnem actum, ad omnem incessum manus pingat Domini crucem;« atque aliam quoque uirginem: »Crebro signaculo crucis munias frontem tuam, ne exterminator Aegypti in te locum reperiat, sed primogenita, que apud Aegyptios pereunt, in tua mente saluentur«  Longe uero antiquiorem fuisse hunc Christianorum morem in sequentibus nostris dissertationibus demonstrabimus, ac eodem etiam crucis signo sepe sepius fugatos a Christianis demones, sicut alia in dissertatione postea annotabimus . Quis itaque sane mentis homo diffitebitur tributum a Christianis honorem crucis Christi signo, quo se creberrime ac singulis fere horis signabant, et cuius uirtute tot tantaque miracula fieri mirabantur. Apage ergo ineptam Gronouii in hunc Minucii locum animaduersionem, qua insulse asserit nullum cruci Christi tribuendum honorem. De illo autem adhuc postea agendum, de quo interim consulere poteris Petauium, Thomassinum, Gretserum, aliosque theologos siue scholasticos, siue controuersiarum scriptores .



ARTICULUS u. Quomodo Minucius telum ethnicorum, Christianis cultum crucis obiicientium, in illos retundat, qui cruces in deorum simulacris, cantabris, uexillis, tropeis honorabant, ac quarum signum in tumentibus nauium uelis, in iugo, et homine expansis brachiis orante representatur.


Satis Minucio non fuit Ethnicos crucis cultum Christianis exprobrantes confutasse, sed id ipsum, quod inde coniiciebant telum, in illos sic retundit: »uos plane ligneos deos consecratis, cruces ligneas, ut deorum uestrorum partes forsitan adoratis. Nam et signa ipsa, et cantabra,«  »et uexilla castrorum, quid aliud, quam inaurate cruces sunt et ornate? Tropea uestra uictricia non tantum simplicis crucis faciem, uerum et affixi hominis imitantur.« uidetur autem auctor noster hec delibasse ex Tertulliano, qui eodem prorsus modo illam ethnicorum de cultu cruci, a Christianis exhibito, uanam argumentationem refellit: »Qui crucis,« inquit, nos »religiosos putat, consecraneus erit noster, cum lignum aliquod propitiatur. uiderit habitus, dum materie qualitas eadem sit. uiderit forma, dum id ipsum Dei corpus sit. Et tamen quanto distinguitur a crucis stipite Pallas Attica, et Ceres Pharia, que sine effigie rudi palo, et informi ligno prostat? Pars crucis est omne robur, quod erecta statione defigitur: nos si forte integrum  et totum Deum colimus. Diximus originem deorum uestrorum a plastis de cruce induci. Sed et uictorias adoratis, cum in tropeis cruces intestina sunt tropeorum. Religio tota castrensis signa ueneratur, signa iurat, signa omnibus deis preponit. Omnes illi imaginum suggestus insignes, monilia crucum sunt, siphara illa uexillorum, et cantabrorum stole crucum sunt. Laudo diligentiam: noluistis nudas et incultas cruces consecrare« . Alio autem in libro eadem, sed aliis uerbis repetita legi ab omnibus possunt .

Cur autem Minucius dixerit ab ethnicis cruces ligneas, ut deorum suorum partes adorari, his intelliges eiusdem Tertulliani uerbis. Cuiusuis Dei »simulacrum,  inquit, prius argilla deformat cruci et stipiti superstructa. In patibulo,« id est, cruce, »corpus Dei uestri dedicatur« . Quod quidem alio in libro planius clariusque explicat: sed quia longior ibi est, ad eius librum te mittendum satius duximus. Neque tamen sine aliqua obseruatione pretermittendum est, adiectum a Minucio aduerbium »forsitan« ante »adoratis.« Numquid enim illud omnino asseuerare noluit, quoniam ethnici deorum suorum simulacra adorantes, ad suppositas eis cruces animum non aduertebant? Quid uero, si illud ironice, atque idcirco affirmanter, quemadmodum Tertullianus, dixerit?

Ante utrumque uero Iustinus Martyr Ethnicis similiter  obiecerat »castrorum uexilla, et tropea uictricia« esse cruces, ut ait Minucius, uel sicut Tertullianus dixit »crucum stolas« . Omnibus autem cum id satis compertum sit, nichil amplius addemus, nisi illa Hieronymi ad Letam uerba: »uexilla militum crucis insignia sunt« .

Memorata uero ab auctore nostro, et Tertulliano »cantabra« erant signa, que purpura, et auro ornata, in pompis et solemnitatibus cum deorum figuris per urbem ferebantur. Neque aliud inter cantabra et uexilla intercedebat discrimen, nisi quia hec uela tantum erant, colore suo notissima: cantabra uero ab illis discernebantur et colore suo, et carmine  aliquo, uel nomine, quo grati aliquid ac iucundi significabatur.

»Tropea« porro erant capta hostium spolia, que duplici ueru, uno recto, et transuerso altero, atque idcirco crucis effigiem referente, solebant imponi. Tropeis autem ferendis prepositi uocabantur cantabrarii, quorum mentio in Theodosiano codice, in quem legende sunt Gothofredi note, et Bullingeri, de Spoliis Gallicis, animaduersiones .

Pergit Minucius, et ait crucis signum naturaliter uideri in naui, que uelis tumentibus uehitur, et in iugo, quo consueuit terra arari. Sed hec adhuc fusius explicat Iustinus martyr. Nauis autem antennam  esse crucis signum Tertullianus Hieronymusque obseruarunt .

Aliud porro naturale crucis signum est homo »manibus,« uti ait Tertullianus, »expansis« uel quemadmodum Minucius noster loquitur: »Homo qui, porrectis manibus, Deum pura mente ueneratur« .

Sed quorsum, inquies, ex hoc exemplo contra Ethnicos ille disputauit? Numquid et hi ethnici expansis etiam manibus preces fundebant? Ita sane; nec preces tantum, sed et sua hoc ritu faciebant uota, quemadmodum plurimis quorumlibet scriptorum testimoniis probatu facillimum est. uirgilius siquidem de Anchise cecinit:

 At Pater Anchises oculos ad sidera letus
Extulit, et celo palmas cum uoce tetendit:
Iupiter omnipotens, precibus si flecteris ullis, etc. 
Sequenti autem in libro:

Corripio e stratis corpus, tendoque supinas
Ad celum cum uoce manus, et munera libo
Intemerata focis. 
Paulo post uero dicit ab eodem Auchise passis, id est, extensis manibus numen inuocatum:

At Pater Anchises passis de littore palmis,
Numina magna uocat. 
 Quid plura? Ipse alibi de alio cecinit:

Respicit ignarus rerum ingratusque salutis,
Et duplices cum uoce manus ad sidera tendit:
Omnipotens genitor, etc. 
Ouidius etiam de nauclero tempestatis tempore:

Ipse gubernator tollens ad sidera pulmas,
   Exposuit uotis, immemor artis, opem. .
Alibi uero:

. . . . . . . . Hic uotis numen adorat,
Brachiaque ad celum, quod non uidet, irrita tollens,
Poscit opem. 
Plura si uelis, tibi suppeditabit Brissonius . Non solum autem gentiles, sed Moyses etiam, Isrelitis contra Amalecitas pugnantibus, »cum leuaret,« scilicet ad celum manus, ac Deum pro eis precaretur, »uincebat Isrel« .

Christianorum uero eumdem fuisse morem perspicue docet Tertullianus: »Illuc,« id est, celum, »suspicientes Christiani, inquit, manibus expansis, quia innocuis; capite nudo, quia non erubescimus; denique sine monitore, quia de pectore oramus . Alio quoque in libro scribit: »Nos uero non attollimus tantum manus, sed etiam expandimus e dominica passione modulatum, et orantes confitemur Christo« . At de his Tertulliani uerbis nos suo loco.

 Ambrosius etiam ubi sanctissime Agnetis martyrium describit: »Si ad aras, ait ille, inuita traheretur, tendere Christo inter ignes manus, atque in ipsis sacrilegis focis tropeum Domini signare uictoris,« id est, dominice crucis signum, uti ibidem annotauimus .

Denique ut alios complures missos faciamus, Prudentius cecinit ex martyrum Fructuosi, Aurelii, et Eulogii manibus, quas ad Deum in flammis tollebant, uincula excidisse:

Non ausa est cohibere pena palmas,
In morem crucis ad Patrem leuandas,
Soluit brachia, que Deum precentur 
 Nec mirum sane; quandoquidem Paulus in prima ad Timotheum epistola scripserat: »uolo uiros orare in omni loco, leuantes puras manus« .

Recte igitur ex his auctor noster concludit: »Ita signo crucis aut ratio naturalis innititur, aut uestra,« scilicet gentilium, »religio formatur.«



CAPUT XIII. ALIA INIQUISSIMARUM CAECILII ACCUSATIONUM CAPITA EXPENDUNTUR.



ARTICULUS PRIMUS. Quanta iniustitia Cecilius uitio Christianis uertat, quod honestis uoluptatibus, spectaculis, pompis, circensibus et gladiatoriis ludis, ac turpibus theatri scenis abstinerent.


Alia Cecilius tamquam dedecora et crimina Christianis obiicit, que eo minus probro uitioque eis dari debebant, quo magis manifestam omnibus faciebant illorum pietatem et sanctimoniam. Nemo tamen mirabitur singularem huiuscemodi accusationis insolentiam, si animaduerterit impios homines egre semper tulisse praua, ac turpissima sua opera insigni eximiaque Christianorum sanctitate redargui et condemnari. Sed age uideamus quenam Cecilius illis exprobrare ausus est.

Christiani, inquiebat ille, honestis uoluptatibus  abstinent. O grande scelus! Quid autem, amabo te, miram, si Christianus, qui crucifixum Dominum sequendo crucem suam quotidie ferre debet, omnem fugiat uoluptatem? Nonne a Clemente Alexandrino didicimus uoluptatem, , ab ipsismet gentilibus philosophis definiri, , »elationem anime, que non paret rationi« ? Obseruauimus uero ipsum adhuc docuisse uoluptatis omnis principium esse cupiditatem, ac uicissim cupiditatem uoluptate generari . Quamobrem ab omni Christiano, quantum potest fieri, semper fugienda est. Quid uero, quod Cicero, etsi ethnicus, libros, quibus filium suum colendis officiis  informat, sic absoluit? »Omnem uoluptatem dicimus honestati esse contrariam . . . . Nam ut tribuamus aliquid uoluptati, condimenti fortasse nonnichil, utilitatis certe nichil habebit« .

Ceterum Minucius noster, ne Cecilii animum nimis irritaret, modeste illi respondit: Christianos »malis abstinere uoluptatibus,« quibus tamquam honestis ac licitis Ethnici indulgebant.

Dic ergo nobis, o Cecili, que sunt ille honeste uoluptates, quibus abstinere Christianis nefas esse contendis: »Non spectacula uisitis,« ita illos alloquitur, »non pompis interestis, conuiuia publica absque uobis, sacra certamina, precerptos cibos, et delibatos  altaribus potus abhorretis.« Sed nouum profecto illud ac singulare criminis genus Minucium minime perculit, aut perturbauit Ultro enim confitetur ea omnia tamquam noxia, nefaria, ac pudori castisque moribus opposita Christianos fugere et auersari.

Ad spectacula enimuero et pompas quod attinet: »Nos, inquit, qui pudore et moribus censemur, malis uoluptatibus, et pompis uestris, et spectaculis abstinemus, quorum et de sacris originem nouimus, et noxia blandimenta damnamus.« Antea uero Tertullianus simili plane modo dixerat: »Aeque spectaculis uestris in tantum renuntiamus, in quantum originibus eorum, quas scimus de superstitione conceptas. Quin et ipsis rebus, de quibus transiguntur, pretersumus .« Que autem fuerunt ille spectaculorum origines, ac quomodo ex idololatria et impio falsorum deorum cultu orte sint, liquido edisseruit in suo de Spectaculis libro , ubi plura de iisdem spectaculis eorumque interdicto legere poteris, quemadmodum in aliis passim SS. Patrum operibus.

Bene quidem dicet aliquis. Sed quid sunt »pompe,« a Minucio postea memorate, quas Christiani non minus, quam spectacula fugiebant? Pompa grece dicitur , a uerbo , quod latine significat mitto, deduco, transueho. Solemnis autem erat et publica per ciuitatum uicos deductio, et transuectio, que fieri solebat in triumphis, supplicationibus aliisque solemnitatibus, ac precipue circensibus.  In ea delecti uiri ordine quisque suo, ac tibicines, aliique procedebant, et ab ultimis deorum simulacra deferebantur. Unde Macrobius: »Ferculo uehuntur in pompa ludorum circensium deorum simulacra  Tertullianus quoque: Circensium paulo pompatior suggestus, quibus proprie hoc nomen, pompa precedens, quorum sit in semetipsa, probat de simulacrorum serie, de imaginum agmine, de curribus, de thensis, de armamaxis, de sedibus, de coronis, de exuuiis. Quanta preterea sacra, quanta sacrificia precedant, intercedant, succedant, quot collegia, quot sacerdotia, quot officia moueantur, sciunt homines illius urbis, in qua demoniorum conuentus consedit« . Quedam adhuc alia alibi retulit. Sed hec omnia singillatim et graphice a Dionysio Halicarnasseo descripta inuenies . De his uero nos nonnichil subnotauimus in quosdam Ambrosii libros .

Quamuis autem inde, ac potissimum ex Tertultulliani uerbis facile intelligatur, cur illa Ethnicorum spectacula Christianis prohibita sint; peculiares tamen quasdam huius interdicti rationes auctor noster reddidit: »Nam in ludis curulibus,« inquit, »quis non horreat populi in se rixantis insaniam, in gladiatoriis  homicidii disciplinam, in scenicis etiam non minor furor, turpitudo prolixior.« In manuscripto codice regio legitur, »non minor furore, nec omnino absurdo sensu. Utut sit, Tertullianus auctori nostro preiuerat in suo Apologetico, ubi similiter scriptum legimus: Nihil est nobis cum insania circi, cum impudicitia theatri, cum atrocitate arene, cum xysti uanitate.« Rursus uero alibi: »quid non frequentas, aiebat, tam solemnes uoluptates circi furentis, et cauee seuientis, et scene lasciuientis?« Demum alio adhuc in libro: »Perit et fidelis, elapsus in spectaculum quadrigarii furoris, et gladiatorii cruoris, et scenice feditatis, et xystice uanitatis, in lusus et conuiuia secularis solemnitatis, in officium, in ministerium aliene idololatrie« . Quapropter Hieronymus ad Marcellam hec scribit: »Habeat sibi Roma suos tumultus, arena seuiat, circus insaniat, theatra luxurient.« Etenim: »credens in dominum, Iesum,« uti ille alibi de sancto Hilarione dixit, »non circi furoribus, non arene sanguine, non theatri luxuria delectatur .

Porro autem Tertullianus in iam citato a nobis de Spectaculis libro, postquam manifestum omnibus fecit, quid sit circus, cur sic nuncupatus, et quid in eo ageretur, tum postea, quid hec auctoris nostri uerba: »Populi in se rixantis insaniam,« significent,  luculenter explicauit: »Cum furor, inquit, interdicitur nobis, ab omni spectaculo auferimur, etiam a circo, ubi proprie furor presidet. Aspice populum ad spectaculum iam cum furore uenientem, iam tumultuosum, iam cecum, iam de sponsionibus concitatum. Tardus est illi pretor, semper oculi in urna eius cum sortibus uolutantur. Dehinc ad signum anxii pendent; unius dementie una uox est. Cognosco dementiam de uanitate: Misit, dicunt, et nuntiant inuicem, quod simul ab omnibus uisum est. Teneo testimonium cecitatis. Non uident missum quod sit: mappam putant; sed est diaboli ab alto precipitati figura, . Ex eo itaque itur in furias, et animos, et discordias, et quidquid non licet sacerdotibus pacis. Inde maledicta, conuicia  sine iustitia, odii etiam suffragia sine merito amoris« . His plura addit, que te legere non pigeat. uidere quoque poteris, que de iisdem spectaculis adiecit; ubi ille, sicut Martialis, Suetonius et alii, mentionem fecit mappe, que, ut quidam aiunt, uictori a pretore mitti solebat, uel sicut aliis placet, que committendorum ludorum signum erat . Carminis uero iambici, inter Gregorii Nazianzeni opera editi auctor enucleate describit circi furorem, iras, rixas, conuicia, odia, pugnas, uulnera, et cedes .

 Quam autem Minucius dehinc notat, »in gladiatoriis« ludis, »homicidii disciplinam,« hec clarius a Cypriano exponitur: »Paratur, ait sanctissimus ille martyr, gladiatorius ludus; ut libidinem crudelium luminum sanguis oblectet. Impletur in succum cibis fortioribus corpus, et aruine toris membrorum moles robusta pinguescit; ut saginatus in penam carius pereat. Homo occiditur in hominis uoluptatem; et ut quis possit occidere, peritia est, usus est, ars est. Scelus non tantum geritur, sed et docetur. Quid potest inhumanius et acerbius dici? Disciplina est, ut perire quis possit; et gloria, quod perimit« . uide adhuc, si placet, Tatianum, Arnobium, Lactantium, Prudentium, et que de illis gladiatorum certaminibus alibi obseruauimus«  .

Denique de scenicis turpitudinibus idem quoque Cyprianus, que ab auctore nostro dicta sunt, paulo copiosius edisserit: »In theatris, inquit, conspicies, quod tibi et dolori sit et pudori. Cothurnus est tragicus prisca carminum facinora recensere: de parricidiis et incestis error antiquus, expressa ad imaginem ueritatis actione replicatur, ne scelus transeuntibus exolescat, quod aliquando commissum est. Admonetur omnis cetus auditu, fieri posse, quod factum est . . . . . Tum delectat in mimis turpitudinum magisterio,  uel quid domi gesserit, recognoscere; uel quid gerere possit, discere. Adulterium discitur, dum uidetur, et lenocinante ad uitia publice auctoritatis malo, que pudica fortasse ad spectaculum matrona processerat, de spectaculo reuertitur impudica . . . . Exprimuni impudicam uenerem, adulterum Martem, et Iouem illum suum non magis regno, quam uitiis principem . . . . Deos suos, quos uenerantur, imitantur; fiunt miseris et religiosa delicta« .

Prius uero Tertullianus: »A theatro, inquit, separamur, quod est priuatum consistorium impudicitie . . . . summa gratia eius de spurcitia plurimum concinnata est, quam Atelanus gesticulatur, quam mimus etiam per mulieres representat, sexum pudoris exterminans,  ut facilius domi, quam in scena erubescant; quam denique pantomimus a pueritia patitur in corpore, ut artifex esse possit. Ipsa etiam prostibula publice libidinis hostie in scena proferuntur, etc.« . Ante utrumque porro Theophilus Antiochenus, Clemens Alexandrinus, ac postea Lactantius, Hieronymus, Auctor carminis iambici Gregorio Nazianzeno ascripti, et alii in has obscenitates scenicas iure merito inuehuntur. Quis porro nescit iis scatere ethnicorum petarum cum grecorum tum latinorum tragedias et comediasque in multorum perniciem longe diutius, quam plura eaque utilissima ueterum Ecclesie Patrum opera, typis edite perseuerarunt? 



ARTICULUS II. Quomodo Minucius respondeat aliis Cecilii obtrectationibus, Christianos publicis conuiuiis, et sacris certaminibus non interesse, et abstinere ab idolothytis, ubi ostenditur, que essent illa publica ethnicorum conuiuia, ac quantum a Christianis discreparent.

Triplici adhuc de causa Christianos increpat Cecilius, quod publica cum Ethnicis conuiuia celebrare, sacris eorum certaminibus interesse, ac delibatos  diis cibos et potus pregustare detrectarent. Que autem essent illa conuiuia ethnicorum, et cur instituta, si scire desideras, docebunt te hec Tertulliani uerba: »Grande uidelicet officium focos ut toros in publicum educere, uicatim epulari, ciuitatem taberne habitu abolefacere, uino lutum cogere, cateruatim cursitare ad iniurias, ad impudentias, ad libidinis illecebras. Siccine exprimitur publicum gaudium per publicum dedecus? Heccine solemnes dies principum decent, que alios non decent? Qui obseruant disciplinam de Cesaris respectu, hi eam propter Cesarem deserent; et malorum morum licentia pietas erit, occasio luxurie religio deputabitur« .

Ex his aliisque eius uerbis facile quiuis intelligat,  ea conuiuia summo cum dedecore celebrata fuisse solemnibus Imperatorum, Cesarumque diebus, nimirum natalibus, sicut ille alibi narrat, item illorum quinquennalibus, de quibus aliquid prestrinximus, decennalibus, uicennalibus ac cuiuslibet anni initio, ut suo loco explicabitur, atque maxima triumphorum solemnitate 

Nec minori profecto morum deprauatione, ethnici alia adhuc certis quibusdam deorum festis conuiuia agebant. Talia enimuero illa erant, de quibus idem Tertullianus: »Non in publico, inquit, Liberalibus discumbo, quod bestiariis supremam cenantibus mos est« .  Quamobrem Christiani ea impia, et idololatrie uitio coinquinata penitus detestabantur. Et certe Martialis episcopus, teste Cypriano, conuictus est idololatrie, quoniam gentilium turpia et lutulenta conuiuia frequentauerat .

Minucius itaque cum hec a nemine pio homine ignorari posse probe sciret, inique Cecilii obiurgationi nichil aliud respondendum esse duxit, quam illi omnibusque aliis ethnicis demonstrando, quantum ab illorum conuiuiis nostra dissiderent: »Conuiuia, inquit, non tantum pudica colimus, sed et sobria. Nec enim indulgemus epulis, aut conuiuium mero ducimus, sed grauitate hilaritatem temperamus.« At de his iam aliquid delibauimus, et plura in sequenti de  Tertulliani apologetico sermone disputabimus .

De sacris autem, quemadmodum illa Cecilius appellat, certaminibus disseruimus, tomo primo nostri Apparatus, et superiori articulo, ubi de gladiatoribus et spectaculis egimus . Minucius porro huic obtrectationi nichil aliud adhuc, quam que a nobis citato eiusdem Apparatus nostri loco obseruata sunt, uidetur respondisse. Satis autem ex dictis patet quam horrenda fuerit eorum crudelitas.

Tertium Ceciliane reprehensionis caput est, quod Christiani delibatos diis cibos gustare renuerent. At Minucius id libenter fatetur, simulque huius abstinentie reddit rationem: »Quod uero sacrificiorum  reliquias,« ita ille loquitur, »et pocula delibata contemnimus, non confessio timoris est, sed uere libertatis assertio. Nam etsi omne quod nascitur, ut inuiolabile Dei munus, nullo opere corrumpitur, abstinemus tamen, ne quis existimet, aut demoniis, quibus libatum est, cedere, aut nostre religionis pudere.«

Quamuis autem Minucius nusquam, uti iam annotauimus, expressa sacre nostre Scripture auctoritate, contra ethnicos eam aspernantes, pugnauerit, atque idcirco legem ab Apostolis de idolotythorum abstinentia latam penitus taceat, uidetur tamen ad ea alludere, que Paulus de illa, et huius abstinentie ratione in prima ad Corinthios Epistola tradidit . Tertullianus uero ipsamet Pauli uerba eamdem profecto  in rem citare non dubitauit: »Sed neque, inquit, de sacrificato et parentato edimus, quia non possum cenam domini edere, et cenam demoniorum . Denique Clemens Alexandrinus plura his, que auctor noster dixit, plane consentanea, prius tradiderat .

Contra tamen Celsus apud Origenem acrius Christianos hoc, uti aiunt, argumento ad hominem urgebat: »Si idola nichil sunt,« uti Christiani contendebant, »quid molesti est frui epulis?« Sed futilem illam argumentationem Origenes, iam citate a nobis Pauli ad Corinthios Epistole uerbis funditus euertit, additque: »Etiamsi sunt demones, quibus sacrificantur uictime, non debemus eorum sacrificiorum  fieri participes, , , , , , cum sciamus differentiam inter mensam Domini, et mensam demoniorum; et hoc scientes, nichil non faciamus, ut semper participantes mense Domini, modis omnibus caueamus a communicatione mense demonum« . uidesis Cyrillum Alexandrinum, simili argumentationi a Iuliano apostata proposite respondentem, et Cyrillum Hierosolymitanum, Oecumenium, Estium aliosque Scripture interpretes in citata Apostoli uerba« .



ARTICULUS III. Examinantur alie Cecilii reprehensiones, quibus Christianos idcirco uituperat, quod floribus caput, odoribus corpus non honestarent, unguenta funeribus reseruarent, coronas negarent mortuis, quorum corpora non cremabant, sed sepeliebant; ubi de more sepeliendi corpora eiusque antiquitate.

Alia Cecilius in Christianis reprehendit, que laude longe magis, quam uituperatione digna erant: »Non floribus, inquit, caput nectitis, non corpus odoribus honestatis, reseruatis unguenta funeribus, coronas etiam sepulchris denegatis.« Triplex est illa criminatio,  uti uides Minucius autem priori respondet non legitimum florum usum, sed abusum coronarum a Christianis iure merito reprobari. Audi, queso, eius uerba: »Quis ille, qui dubitat uernis indulgere nos floribus, cum capiamus et rosam ueris et lilium, et quidquid aliud in floribus blandi coloris, et odoris est. His enim et sparsis utimur mollibus, ac solutis, et sertis colla complectimur. Sane quod caput non coronamus, ignoscite. Auram boni floris naribus ducere, non occipitio, capillisue solemus haurire.«

Preuium uero ibi sequi uidetur Tertullianum, qui absurdam hancce gentilium criminationem simili plane responso diluerat: »Non amo, inquit, capiti coronam; quid tua interest? Emptis nichilominus floribus quomodo utar? Puto gratius liberis et solutis, et  undique uagis, sed et si in coronam coactis, nos coronam naribus nouimus. uiderint qui per capillum odorantur« . Sed hec fusius ille alio in libro prosecutus, ostendit licitum esse florum usum, modo illorum color et odor non aliis, quam uisus et odoratus sensibus, ad hunc finem diuina Prouidentia destinatis, percipiatur: »Utere, inquit, floribus uisu et odoratu, quorum sensuum fructus est . . . Ceterum in capite quis sapor floris? Qui corone sensus, nisi uinculi tantum, quo neque color cernitur, neque odor ducitur, nec temeritas commendatur? Tam contra naturam est florem capite sectari, quam cibum aure, quam sonum nare. Omne autem quod contra naturam est, monstri meretur notam penes omnes, penes nos uero etiam elogium  sacrilegii in Deum, nature dominum et auctorem« . Quin etiam apud Lucianum, tametsi gentilem, ii castigantur, qui gestabant coronas, , »quia corone locum,« ubi imponenda esset, »nesciebant« .

Aliam tamen improbati a Christianis coronarum usus rationem Iustinus Martyr reddidit; quia deorum simulacris anima carentibus tribui ab ethnicis solebat  Quin immo mox laudatus a nobis Tertullianus uariis argumentis probat, illius moris originem ab impio illo deorum cultu deriuari. Postea uero hec adiecit: »Quo satis instruamur, quam alienam iudicare debeamus coronati  capitis institutionem ab eis probatam, et in eorum deinceps honorem dispensatam,« sicut adhuc alio in libro ostendit, »quos seculum deos credidit .« Quamobrem sequester eius Cyprianus confessoribus Christi gratulabatur hisce uerbis: »Ab impio sceleratoque uelamine, quo illic uelabantur sacrificantium capita captiua, caput uestrum liberum mansit. Frons cum signo Dei pura diaboli coronam ferre non potuit, corone se Domini reseruauit« . Consule adhuc, si lubet, singularem Maderi de Coronis librum, et ea, si uelis, que de illis superiore Apparatus nostri tomo diximus, et que adhuc postea dicenda sunt 

uerum Cecilius, aliique gentiles, non eo tantum nomine Christianos culpabant, quia coronas uiuis hominibus denegabant, sed etiam mortuis: »Coronas, inquiebat, etiam sepulcris denegatis.« Quid uero ad hec Octauius? uerum plane id esse libenter concedit, miraturque mortuos ab Ethnicis coronari: »Ego uos, ait, in hoc magis miror, quemadmodum tribuatis exanimi aut non facem, aut non sentienti coronam, cum et beatus non egeat, et miser non gaudeat floribus« . uerum corruptus plurimis uidetur hic auctoris nostri textus, et in quibusdam editionibus particula non et nomen exanimi omissa sunt. Sed hec correctio codici manuscripto aduersatur,  augetque potius quam tollit difficultatem. Minucii quippe menti contraria apparet. Non enim mirum »sentienti« facem tribui, sed mortuo, qui nichil uidere potest. Seruata autem codicis lectione, is uidetur esse auctoris nostri sensus: »Miror equidem cur non sentienti et mortuo homini coronas tribuatis.« Non minus siquidem illud absurdum est, quam si »exanimi,« atque idcirco non sentienti, admoueatis facem. Mortuus namque homo aut »beatus« est aut »miser:« si beatus ac felicitate eterna fruatur, non eget floribus; si miser penisque crucietur eternis, gaudere non potest floribus, qui nullo gaudii sensu affici potest.

Eo autem argumento gentiles exagitat, qui non solum usitato more coronabant mortuos, sed quibus  etiam illud antiquissima lege preceptum fuerat. Testem, si uelis, habebis Ciceronem, ubi de XII Tabularum legibus disserit: »Illa, inquit, iam significatio est laudis, ornamenta ad mortuos pertinere, quod coronam uirtute partam, et ei qui non peperisset, et eius parenti sine fraude esse lex impositam iubet« . Docet uero Plinius quando imponenda erat: »Quis ergo honos, inquit, ut ipsi mortuo parentibusque eius, dum intus positus esset forisue ferretur, sine fraude esset imposita?«  hoc est, cum mortui corpus seruabatur domi, indeque efferebatur ac funebris pompa fiebat. De omnibus etiam mortuis scripsit Lucianus: : »Coronatos  pulcherrimis floribus splendide uestitos proponunt« . Sed hunc ille morem aliosque gentiles sepulture ritus irridet et explodit. Quidni ergo Christiani illum reiecissent coronarum usum, de quo nos alibi disputauimus?  Cur autem eum respuerint, hanc Minucius reddidit rationem: »At enim nos exequias adornamus eadem tranquillitate qua uiuimus; nec annectimus arescentem coronam, sed a Deo eternis floribus uiuidam sustinemus« , hoc est exspectamus.

Quamuis autem Christiani mortuorum caput nulla redimirent corona, unguentis tamen illorum corpora ungere solebant . Quid enim equius quam ut propositum sibi ab Euangelista uncti corporis  Christi  exemplum imitarentur? Neque Cecilius hunc morem condemnare ausus est. Cum enim unguentorum usus Darii tempore, inquit Plinius, ad eos peruasisset, »tum honos et ad defunctos pertinere cepit« . Quid igitur ipse Cecilius in Christianis redarguat, audiamus: »Non corpus odoribus honestatis, reseruatis unguenta funeribus« . Eos itaque corripit, non quia mortuos unguentis perfunderent, sed non ungerent dum adhuc uiuebant. Octauius uero hanc preposteram omnino accusationem aspernatus, nichil uidetur ad eam respondisse, nisi forte quod ibidem dixerat, Christianos licitum quidem florum atque adeo unguentorum  usum non reiecisse, sed intulerabilem, sicut alibi patefecimus , gentilium abusum. Plura porro Tertullianus de pio laudandoque Christianorum mortua corpora ungendi ritu tradidit, que suo loco a nobis examinanda sunt.

Postremo Cecilius Christianos adhuc antiquum mortuos sepeliendi morem seruantes, sic insectatur: »Exsecrantur rogos et ignium sepulturas, quasi non omne corpus, etsi flammis subtrahatur, annis tamen et etatibus in terram resoluatur; nec intersit utrum fere diripiant, an maria consumant, an humus contegat, an flamma subducat: cum cadaueribus omnis sepultura, si sentiunt, pena sit; si non sentiunt, ipsa conficiendi celeritate, medicina« . Que quidem ex Seneca delibata fuisse iam obseruauimus .

Tam frigide autem irrisioni, quid respondet Minucius? »Nec ut creditis, inquit, ullum damnum sepulture timemus, sed ueterem et meliorem humandi consuetudinem frequentamus« . Atqui reipsa antiquissimum et optimum fuisse cadauerum sepeliendorum morem his Cicero, si dubites, te docebit uerbis: »At mihi quidem antiquissimum sepulture genus id fuisse uidetur quo apud Xenophontem Cyrus utitur. Redditur enim terre corpus, et ita locatum ac situm quasi operimento matris obducitur. Eodemque ritu in eo sepulchro quod procul ad Fontis aras regem nostrum Numam  conditum accepimus: gentemque Corneliam usque ad memoriam nostram hac sepultura scimus esse humatam: C. Marii sitas reliquias apud Anienem dissipari iussit Sylla uictor. . . . Quod haud scio an timens suo corpori posse accidere, primus e patriciis Corneliis igni uoluit cremari« .

Et de Numa quidem hec quoque Plutarchus memorie prodidit: »Corpus ex precepto eius, ut fama est, , . , , , non cremauerunt; uerum duas arcas lapideas fecerunt, quas condiderunt sub Ianiculo; quarum in una cadauer eius positum est« . Ex his igitur  liquet uetustissimam fuisse sepeliendi cadauera consuetudinem. Plinius quoque huic sententie subscripsit, quemadmodum ex hisce illius patet uerbis: »Ipsum cremare apud Romanos non fuit ueteris instituti: terra condebantur. At, postquam longinquis bellis obrutos erui cognouere, tunc institutum. Et tamen multe familie priscos seruauere ritus, sicut in Cornelia nemo ante Syllam dictatorem traditur crematus; idque uoluisse, ueritum talionem, eruto C. Marii cadauere. Sepultus uero intelligatur, quoquo modo conditus; humatus, uero humo contectus« . Ciceronem, uti uides, sequitur, et quid sepulturam inter et humationem intersit, clare explicat.

Testis autem est idem Cicero, non solum apud  Romanos, sed alias etiam apud gentes morem illum inualuisse. De Aegyptiis quippe, Persis et Magis hec litteris memorieque mandauit: »Condiunt Aegyptii mortuos, et eos domi seruant. Perse etiam cera circumlitos condiunt, ut quam maxime permaneant diuturna corpora. Magorum mos est non humare corpora suorum, nisi a feris sint antea laniata« . Addit Hircanos optimam censuisse sepulturam cum mortuorum cadauera a canibus laniarentur.

De Atheniensibus uero ille hec in citato a nobis secundo de Legibus libro memorat: »Athenis iam ille mos a Cecrope, ut aiunt, permansit hoc ius terra humandi, quam cum proximi fecerant, obductaque terra erat, frugibus obserebatur, ut sinus et gremium  quasi matris mortuo tribueretur; solum autem frugibus expiatum, ut uiuis redderetur« . Neque pretermitti debet Seruius, qui in suis ad sextum Aeneidos librum commentariis hec obseruat: »Qui de pietatis generibus scripserunt, primum locum in sepultura esse uoluerunt. Unde, cum pontificibus nefas esset cadauer uidere, tamen magis nefas fuerat si uisum insepultum relinquerent. Genus autem fuerat sepulture iniectio pulueris. Unde est: Aut tu mihi terram iniice, namque potes. Horatius: Non est mora longa, licebit, iniecto ter puluere, curras« . Sed ea de re adhuc ille alibi, quem uidesis, sicuti et  Macrobium, qui aperte testificatur suo seculo nullum fuisse urendi mortuorum corpora usum . Alio autem in libro scripsit plurimarum gentium uel regionum institutis sancitum fuisse mortuorum corpora non sine cantu ad sepulturam deferendi . Plura porro de uario sepeliendi ritu disputat Lilius Gyraldus in scripto eam in rem libro peculiari; Alexander ab Alexandro, sexto libro Genialium Dierum; ac Tiraquellus suis in hunc librum annotationibus.



ARTICULUS Iu. Tam sanctos Christianorum quam Ethnicorum corruptos fuisse mores: cur illorum disciplina minor a Cecilio dicatur: quantum iidem Christiani philosophis gentilibus pietate et doctrina antecellerent: Ethnicos tamen et Christianos fuisse amicos, ac fratrum nomine sese inuicem compellauisse.


Nemini ex hactenus dictis obscurum esse potest quam falso iactitarit Cecilius, ut ipsemet postea recte agnouit, tota sua oratione se probasse Christianos esse homines non modo rudes et imperitos, sed impios etiam ac maximis hactenusque inauditis contaminatos sceleribus; Octauius uero tantam calumniam, satis superque confutatam, his adhuc refellit uerbis: »Si uobiscum,« nimirum Ethnicis, nos »Christiani comparemur, quamuis in nonnullis disciplina nostra minor est, multo tamen uobis meliores deprehendemur.« Quibus sane uerbis ille haud dubitanter  asseuerat longe puriores sanctioresque fuisse Christianorum quam gentilium mores.

uerum, inquiet aliquis, quid sibi uult Octauius cum ait, »In nonnullis nostra disciplina minor« quam ethnicorum »est?« Duplex esse potest horum uerborum sensus: primo quidem, quamuis in nonnullis Christianis ignauis et desidiosis minor sit nostra disciplina, hi tamen ethnicis sunt meliores. Alter uero sensus: Christiani meliores ethnicis deprehenduntur, quamuis in nonnullis rebus disciplina eorum minor sit quam gentilium, puta legum multitudine, ceremoniis ad deorum cultum atque religionem pertinentibus, templis, aris, sacrificiis, pompis, coronarum usu aliisque ritibus, de quibus a nobis superius disputatum est. uide autem an hic sensus priore melior  propterea uideatur quod Minucius Christianos cum ethnicis, non uero secum componat.

Quam autem integri, casti et religiosi Christianorum, gentilium uero corrupti, deprauati improbique essent mores, breui comparatione, quam Tertullianus fusius prosequitur , Minucius siue eius nomine Octauius ostendit: »uos enim, ait ille, adulteria prohibetis, et facitis; nos uxoribus nostris solummodo uiri nascimur.« Quod quidem proxime citatus a nobis Tertullianus Speusippi exemplo sic comprobat: »Audio, inquit, quemdam Speusippum de Platonis schola in adulterio periisse: Christianus uxori sue soli masculus nascitur« . Sed de Christianorum castitate et infami ethnicorum  impudicitia nos iam supra quedam retulimus , et adhuc infra dicemus.

Deinde uero Minucius: »uos scelera admissa putatis apud nos et cogitare peccare est: uos conscios timetis, nos etiam conscientiam solam, sine qua esse non possumus.« Tertullianus uero: »Democritus excecando semetipsum, quod mulieres sine concupiscentia aspicere non posset et doleret si non esset potitus, incontinentiam emendatione profitetur. At Christianus saluis oculis feminas non uidet, animo aduersus libidinem cecus est« . Sed probatione id non indiget. Quis enim nescit statutam a Christo legem: Omnis qui uiderit  mulierem ad concupiscendam eam, iam mechatus est eam in corde suo ? Atque inde Tertullianus concludit diuinam legem humana esse perfectiorem: »Quid perfectius, inquit, prohibere adulterium, an etiam ab oculorum solitaria concupiscentia arcere?«  Sed de his plura in subsequentibus dissertationibus .

Denique de reis in carcerem detrusis hec auctor noster subiunxit: »De uestro numero carcer exestuat; Christianus ibi nullus, nisi aut reus religionis sue aut profugus.« Que quidem Tertulliani dictis adeo congruunt, ut ab illo excerpta translataque uideantur. Ita enim ille: »Tot a uobis nocentes uariis criminum elogiis recensentur: quis illic sicarius,  quis manticularius, quis sacrilegus, aut corruptor, aut lauantium predo, idem etiam Christianus ascribitur? Aut, cum Christiani suo titulo offeruntur, quis ex illis etiam talis quales tot nocentes? De uestris semper estuat carcer, de uestris semper metalla suspirant, de uestris semper bestie saginantur, de uestris semper munerarii noxiorum greges pascunt. Nemo illic Christianus, nisi hoc tantum, aut si et aliud, iam non christianus« : hoc est, nullus Christianus in carcerem detrusus propter ullum quoduis scelus, sed ob solum nomen christiani christianeque legis professionem. Sin uero propter aliquod scelus, iam ille non erat christianus, id est a christiana professione defecerat. At hoc ipsum est quod a Minucio nostro  dictum uidimus. Alia porro in dissertatione  ostendemus quam longe fusius idem Tertullianus hanc Christianorum ethnicorumque comparationem prosequatur. Interim legere poteris que in horum confirmationem ab illo ac Lactantio et Eusebio scriptis mandata sunt .

Pergit Minucius noster, aliamque Christianorum cum ethnicis philosophis comparationem hunc instituit in modum. »Philosophorum supercilia contemnimus, quos corruptores et adulteros nouimus et tyrannos, et semper aduersus sua uitia facundos. Nos non habitu sapientiam, sed mente preferimus;  non eloquimur magna, sed uiuimus. Gloriamur nos consecutos quod illi summa intentione quesierunt nec inuenire potuerunt.« Cyprianus uero ex hoc auctoris nostri loco hanc ipsam comparationem procul dubio mutuatus est, ac plura etiam illius uerba que a nobis superius descripta sunt .

Sed hoc antea longe copiosius a Tertulliano tractatum fuerat: »Philosophi, ait, affectant ueritatem, et affectando corrumpunt, ut qui gloriam captant. Christiani et necessario appetunt et integre prestant, ut qui saluti sue curant. Adeo neque de scientia neque de disciplina, ut putatis, equamur« . Plura hanc in rem ibi disputat, que a nobis suo loco examinanda sunt  

Preterea philosophi gentiles, ait Minucius, uane eloquentie fuco cum magna eloquebantur, aduersus suamet uitia facundi erant. Prius autem ab eodem Tertulliano appellati sunt »homines glorie et eloquentie libidinosi« , quia ea ad libidinem abutebantur. Nihil ergo aliud nisi uerborum fucum uendebant. Neque illud ipsis gentilibus incompertum quod Anaxippus apud Atheneum hisce uersibus cantabat:

, ,
,
.


Heu me! tu philosopharis: et ego philosophos
uerbis tantum sapere animaduerto,
 Gerendis autem rebus dementes esse perspicio. 
uisne celebre huius exemplum? Dabit tibi Rufinus insignem philosophum, qui, quamuis ceteris omnibus eloquentia et doctrina excelleret, ab uno nichilominus concilii Niceni episcopo, sola ac simplici christiane doctrine expositione consternatus, uictum se palam confessus est .

Tametsi autem Minucius dixerit nec quesitam nec inuentam ab ethnicis philosophis ueritatem, paulo tamen antea scriptum ab eo legimus: »Illi de diuinis predicationibus Prophetarum umbram interpolate ueritatis imitati sunt.« Sed his uerbis nichil aliud significat nisi philosophos ex sacris Prophetarum  nostrorum predicationibus, siue scripto siue uerbo traditis, umbram consectatos esse ueritatis, utpote qui hanc ibi repertam uariis erroribus suis corruperint. Quod quidem a nobis haud semel in aliis dissertationibus nostris satis aperte, nisi fallimur, demonstratum , atque in sequentibus adhuc demonstrabitur.

Summum porro doctrine morumque inter Christianos et gentiles discrimen non impediuit quominus in eadem aliquando habitarent domo, seseque mutuo fratrum nomine compellarent. uidimus enim Cecilium ethnicum Rome apud Minucium Felicem habitasse, tamque illum ab Octauio quam Octauium ab illo fratrem uocari (Sup. cap. 3. art. 2, pag. 11  et 12.

Neque dixeris Cecilium et Octauium non ueros, sed personatos fuisse homines; tametsi quippe res ita se haberet, certum nichilominus esse debet hec a Minucio dicta non fuisse, nisi quia huiusce appellationis atque habitationis mos et consuetudo suo tempore inualuerat.



CAPUT XIu. EXCUTIUNTUR CAECILII ARGUMENTA QUIBUS PROBARE CONATUR DEOS SUOS REuERA EXISTERE, AC PROINDE uERAM ESSE GENTILIUM RELIGIONEM.



ARTICULUS PRIMUS. Explicatur primum Cecilii argumentum quo probare nititur ueros esse deos suos ex maiorum traditione et antiquissimo cultu deorum, nimirum Cereris Eleusinie, Phrygie matris seu Cybeles, Aesculapii Epidaurii, Beli Chaldaici, Astartes Syrie, Taurice Diane et Mercurii Gallici.


Huc usque Cecilium contra religionem christianam irrito semper conatu disputantem, ac de illo triumphantem Octauium audiuimus. Nunc uidendum est utrum ille pro tuenda gentili religione sua feliciori successu pugnauerit. Primum autem, et quod ualidissimum putat, ab illius antiquitate petit argumentum. Ab ipso enim mundi exordio, uel sicut ipse Cecilius ait, »rudi adhuc seculo et in ipsius mundi natalibus,« maiores nostri deos aut »faciles« aut  »reges,« habere meruerunt. Dixit autem faciles, Ouidium secutus, qui cecinit:

Optastis, facilesque deos habuistis; 
id est propensos, beneuolos et qui optata facile concedebant. Inde uero illorum cultus in uniuersas terre partes manauit. Nam Eleusinii coluerunt Cererem, Phryges Matrem, id est, Cybelem, Epidaurii Aesculapium, Belum Chaldei, Syri Astartem, Dianam Tauri, Galli Mercurium, omnes deos Romani. Et hi quidem, quia sacris omnium gentium ritibus castisque uirginibus et sacerdotum honoribus urbem suam muniuere, totius mundi adepti sunt imperium. Ex quibus Cecilius concludit, cum omnia incerta sint, satius esse traditas a maioribus ab mundi incunabulis  et ad suam usque etatem perseuerantes, has religiones, ritus ac deorum cultum sequi, quam noue religioni, secretis, sed corruptissimis sceleribus fedate, ceca uolubilitate mancipari. Eadem est Cotte Academici apud Ciceronem, eadem Celci apud Origenem, Symmachi apud Ambrosium, et aliorum, testibus Arnobio et Lactantio, gentilium conclusio .

Quia uero Cecilius omnia, que de diis suis a nobis recensita protulit, nemini incognita esse credebat, ea singillatim probare non curauit. At si quis de iis,  sibi nunc forsitan incognitis, aliquid scire aueat, obseruabimus Eleusin Attice ciuitatem fuisse, non longe ab Athenis sitam, ubi memorata a Cecilio Ceres filiam suam querens, ab Eleusio ibi imperante hospitio benignissime suscepta est. Eleusinii uero in horum memoriam agebant sacra, que Eleusinia uocantur, de quibus alibi disseruimus . Testatur autem Herodotus ibi templum Cereris Eleusinie, a Philisto Pasiclis filio conditum fuisse. Plura legere poteris apud Diodorum Siculum, Strabonem, Melam, Pausaniam, atque ea, si uelis, que alibi annotauimus .

Disces autem a iam citato Pausania, cur »Aesculapius,« ut ait Cecilius, ab Epidauriis coleretur, et ubi situm fuerit illius templum. Liuius uero scribit: »Haud parem opibus Sicyoni et Argo Epidaurum, sed inclytam Aesculapii nobili templo, quod quinque millibus passuum ab urbe distans, nunc uestigiis reuulsorum donorum, tum donis diues erat, que remediorum salutarium egri mercedem sacrauerunt Deo.« De huius autem templi inscriptione aliquid alibi a nobis obseruatum est .

Phryges uero, inquit adhuc Cecilius, Matrem uenerabantur,  quemadmodum Strabo his testificatur, uerbis: »Berecyntes Phrygia gens et in uniuersum Phryges, ac Troum, qui circa Idam accolunt , , Rheam ipsi quoque colunt, eique orgia peragunt, Matrem appellantes deorum, et Agdestin, et Phrygiam, Magnam deam; a locis autem Ideam, Dindymenen, Bylenen, Pessinuntida, Cybelem« . uidesis preterea que a nobis annotata alibi fuerunt .

Quanta uero obseruantia Chaldei Belum reueriti sint, facile colligas ex templi, in illius honorem constructi, amplitudine. De eo siquidem hec Herodotus, uti de Babylone tradidit:  , , , . . . . . . , , , . »In altero Iouis Beli templum ereis portis; id quod mea etiam nunc etate existit, duorum undequaque stadiorum amplitudine, figura quadrata. In sacri medio turris solida . . . . . . . Neque hic noctu cubat aliquis, preter mulierem unam ex indigenis, quam ex omnibus deus delegerit, uti narrant Chaldei, huius dei sacerdotes . Plura etiam de hoc templo Diodorus Siculus, qui perhibet illud a Semiramide edificatum fuisse, sed uetustate collapsum . uerumtamen Plinius idem templum suo adhuc tempore permansisse asseuerat . Quidquid autem sit de illius templi destructione, alibi ostendimus, Theophilum Antiochenum, a Lactantio laudatum, scripsise Assyrios, et Babylonios Belo cultum exhibuisse ac uenerationem. Legesis rursus Herodotum lib. III, § 158, pag. 223; Hieronymum in cap. XXIu, Ezechiel u. II et in cap. II. Osee, u\ 16. Claudi num, Panegyr. I in laudem Stiliconis. uossium lib. I de Origine et Progr. idolol. cap. 24, pag. 93. Giraldum, Histor. Deor. syntag. 2, pag. 108. et seqq. .

Quid autem mirum si »Astartem,« cuius adhuc  meminit Cecilius, Syri coluerint; quandoquidem ut testis nobis est Tertullianus: »Unicuique prouincie et ciuitati suus est deus, ut Syrie Astartes.« Alibi tamen, uti suo loco uidebimus, ab eo appellatur »Atagartis,« et a Cicerone quarta uenus: »Quarta, enim, inquit, Syria, Tyroque concepta, que Astarte uocatur, quam Adonidi nupsisse traditum est.« Philo quoque Biblius ex Sanchoniatone apud Eusebium: »Hanc, inquit, ipsam Astartem Phenices uenerem esse memorant.« At Luciano eadem ac luna uidetur; quamuis ex sacerdote aliquo atque a Phenicibus Europam fuisse acceperit. Ex sacris porro Scripturis, quidam colligunt eam esse Astartem deam Sidoniorum, quam coluit rex Salomon,  eique excelsa statuit, ab Iosia rege postmodum destructa . uide adhuc, si uelis, uarronem, et Scaligeri in eius uerba notas, Eusebium, Suidam, Gyraldum, Salmasium, et uossium .

Addit Cecilius diuinos honores »Mercurio« a  Gallis redditos, quemadmodum his confirmatur Cesaris uerbis: »Deorum maxime Mercurium colunt. Huius sunt plurima simulacra. Hunc omnium inuentorem artium faciunt; hunc uiarum atque itinerum ducem, hunc ad questus pecunie, mercaturasque habere uim maximam.« Cesari suffragatur Tacitus, qui narrat Gallos eidem Mercurio humanis, ut supra annotauimus, hostiis litasse . uidere est etiam uossium, qui a quibusdam tamen propterea arguitur, quod Titi Liuii testimonio probare uoluerit repertum fuisse iuxta Carthaginem nouam Mercurii Tentatis tumulum. Que enim citauit eiusdem Liuii uerba, in uetustissimo codice Puteano non leguntur. Et id quidem obiter annotasse nemini  fortasse, qui uossium adire cupiat, molestum erit .

Nemini denique incompertum est eam fuisse Romanorum superstitionem, ut omnes, de quibus Cecilius gloriatur, deos coluerint. Eorum quippe ciuitas, »cum pene omnibus, uti ait Leo Magnus, dominaretur gentibus, omnium gentium seruiebat erroribus; et magnam sibi uidebatur assumpsisse religionem, quia nullam respuebat falsitatem« . Utrum autem, hoc pio, ut loquitur contenditque Cecilius, cultu meruerint totius orbis imperium, paulo post expendemus.

Ex his porro omnibus ille concludi posse existimat  deos gentilium reuera existere, ac de iis ortas a mundi exordio traditiones minime deserendas, sed in hac maiorum nostrorum religione constanter perseuerandum. Quonam autem modo, et quibus rationum momentis Minucius eum impugnet ac refellat, solito more nostro examinandum est.



ARTICULUS II. Quomodo Octauius Cecilii argumentum refellat ostendatque nec deorum cultum tante esse antiquitatis, nec sectandas maiorum impias ac superstitiosas traditiones, quales erant de Scylla, Chimera, Hydra et Centauris.

Due sunt Ceciliane argumentationis a ceteris  quoque gentilibus numquam non usurpate partes. Prima omnes omnino gentiles spectat, secunda ipsos speciatim Romanos. Utraque autem totidem Minucii responsis, uariisque ac grauissimis rationum momentis funditus euertitur. Quapropter ut recto ordine omnia tractentur, ducto a primis dicendi initio, ad alia postea ueniemus.

Primum itaque nemini ea, qui hactenus dicta sunt, non iniquo prorsus animo consideranti, obscurum esse debet utramque illam Ceciliane disputationis partem iam iis argumentis prorsus infirmatam, fractamque fuisse, quibus Minucius, uti uidimus, non plures deos, sed unum solum esse, eumque omnibus et singulis rebus diuina sua prouidentia consulere, inuictissime demonstrauit.

 Quamobrem posteaquam utrumque illud uere religionis fundamentum inexpugnabili rationum, ex ipsis ut plurimum gentilium philosophorum sententiis petitarum, propugnaculo muniuit, tum ad primam Ceciliane ratiocinationis partem refellendam aggreditur. Dixerat autem Cecilius antiquissimis, et mundo ceuis, maiorum nostrorum, qui a mundi primordio deos suos coluerunt, traditionibus, constantissime inherendum.

At id Minucius noster absurdum et recte rationi prorsus contrarium esse luculentissime ostendit: »Nam si prouidentia, inquit, mundus regitur, et unius Dei nutu gubernatur, non nos debet antiquitas imperitorum fabellis suis delectata, uel capta, ad errorem mutui rapere consensus, cum philosophorum  suorum sententiis refellatur, quibus et rationis et uetustatis assistit auctoritas.« Duplici, uti uides, ariete uenditatam ab Ethnicis sue religionis, et deorum cultus antiquitatem ibi percutit ac subuertit. Primo enim philosophorum auctoritate, cui refragari nemo gentilis homo poterat, manifestam facit huius uetustatis falsitatem. Atque in huiusce assertionis confirmationem ea non parum profecto faciebant, que ab ipso, et a Clemente Alexandrino tradita probataque uidimus, eosdem scilicet philosophos pleraque sua placita ex sacris nostris Scripturis, sed a se postmodum deprauatis ac corruptis, hausisse.

Deinde uero quantumuis antiqua esset Ethnicorum religio, nuntium nichilominus ei omnes ideo remittere debebant; quia tota fabellis, mendaciis absurdissimis, monstrosis opinionibus, delirantiumque hominum  somniis compacta fuit. Etenim quemadmodum Ambrosius, idem Symmachi argumentum refellendo, preclare docet: »Erubescat senectus, que emendare se non potest, non annorum canities est laudata, sed morum, nullus pudor est ad meliora transire  Plura eam in rem legere poteris, apud Clementem Alexandrinum, Arnobium, de quo nos suo loco, et Prudentium .

At Tertullianum pretermittere non possumus, qui longius adhuc progressus, ethnicos scite acriterque ideo castigat, quod maiorum suorum traditiones, magnis  sepiusque repetitis clamoribus iactatas, Christianis ad nauseam usque obiicerent, quas ipsi pessumdabant et aspernabantur: »Ubi religio, inquit, ubi ueneratio maioribus debita a uobis? Habitu, uictu, instructu, censu, ipso denique sermone, proauis renuntiastis. Laudatis semper antiquos, sed noue de die in diem uiuitis, per quod ostenditur dum a bonis maiorum institutis deceditis, ea uos retinere et custodire que non debuistis, cum que debuistis, non custodistis.« Sed de iis plura nos suo loco, ubi de illius libris disseremus .

Ridiculas autem planeque absurdas fuisse gentilium antiquas opiniones, tametsi nemini incognitum esse poterat, Minucius tamen, ut omnibus cumulate satisfaceret,  pluribus id demonstrat exemplis. Gentiles enim credebant, inquit, existere Scyllam multiplicem, Chimeram multiformem, Hydram uulneribus renascentem, et Centauros equos hominibus implexos. Scyllam uero uirgilius his uersibus descripsit:

At Scyllam cecis cohibet spelunca latebris,
Ora exsertantem, et naues in saxa trahentem.
Prima hominis facies, et pulchro pectore uirgo
Pube tenus; postrema immani corpore Pistris,
Delphinum caudas utero commissa luporum. 
Aliter tamen, sed non minus portentosa representatur ab Homero, quem adire poteris, sicut et Ouidium, Ausonium, Natalem Comitem et uossium . Chimeram uero depinxerunt idem Homerus, Hesiodus, Lucretius, Ouidius, qui tibi si non sufficiant, adire preterea poteris uirgilium, ac Natalem Comitem .

uarie autem fuerunt de Centauris opiniones, quas his uerbis refert Diodorus Siculus: »Ixion Iunonis amore incensus, de stupro deam compellare non dubitauit. Iupiter ergo, , nubis spectrum Iunonis loco ei subiecit, quo inito  Centauros ex parte homines procreauit . . . . . . Alii Centauros perhibent in Pelio a Nymphis educatos, adulta post etate ex equarum incensu biforme Hipocentaurorum, ut uocant, genus proseminasse. Quidam affirmant Nephele et Ixione prognatos Centauros, quod principes equitandi studium aggressi fuerint, inde nomen hippocentaurorum retulisse, et inde figmentum de duplici natura in fabulam abiisse« . Prius uero narrauerat quomodo Hercules eosdem Centauros quarto certamine debellasse perhibeatur. Primam autem ex his opinionibus notat apud Ciceronem Cotta, ubi ait: »Una etiam nubes Centauros peperisse  dicitur« .

Eusebiani uero Chronici auctor: »Bellum, inquit, Lapitharum et Centaurorum sub hoc tempore; quod scribit Palephatus libro de Incredibilibus nobiles fuisse equites Thessalorum« . Scaliger tamen in suis ad hec uerba animaduersionibus illum libere audacterque castigat, quod Palephatum in opinionis huius confirmationem citauerit, a qua longe discrepat. Alii nichilominus illam non solum Palephati auctoritate probare conantur, sed Tzerze etiam, et Orosii, qui insuper his adiecit Lapithas a Thessalis dictos fuisse Centauros, quia ex equis pugnantes, unum cum eis corpus efficere uiderentur . Adisis Ouidium, Natalem Comitem,  et uossium .

Addit denique Minucius ab Ethnicis decantari ex hominibus aues, flores, arbores, ex alia eiusmodi facta fuisse. Que quidem in Ouidii libris Metamorphoseon passim occurrere nullus ignorat. At hec omnia Hieronymus, ubi de Nabuchodonosor disserit, paucis uerbis complectitur: »Multo, inquit, incredibiliora, et Grece, et Romane historie accidisse hominibus prodiderunt: Scyllam quoque, et Chimeram, Hydram, atque Centauros, aues et feras, flores et arbores, stellas et lapides factos ex hominibus narrant fabule« .

uides itaque quam iure merito Minucius, ex his  et aliis pluribus, infra recensendis, concludat falsum omnino esse Cecilium, aliosque omnes errare Ethnicos, qui docebant unicuique satius esse sequi maiorum nostrorum de diis ac religione traditiones, et deos ab illis agnitos magis timendos, quam familiarius nosse, atque de illis ferre sententiam.



CAPUT Xu. EXPENDUNTUR ARGUMENTA QUIBUS MINUCIUS OSTENDIT FALSOS ESSE GENTILIUM DEOS.



ARTICULUS PRIMUS. Qua insulsitate Gentiles predicabant homines ob merita uirtutis, uel beneficia aliis hominibus collata factos fuisse deos.

 Falsi deorum cultus fons origoque uberior fuit insana Ethnicorum persuasio, qua non solum predicabant, sed etiam gloriabantur deos suos fuisse quidem homines, sed qui propter collata aliis hominibus beneficia, egregiaque facinora, premium diuinitatis consecuti fuerant, siue eos, ut ait Minucius, »ob merita uirtutis, aut muneris deos habitos.« Testis huiusce deorum originis, omni exceptione maior, nobis est Cicero, qui illud his uerbis, a Lactantio citatis, mirum in modum confirmat. »Suscepit uita hominum, inquit, consuetudoque communis, ut beneficiis excellentes uiros in celum fama ac uoluntate tollerent. Hinc Hercules, hinc Castor et Pollux, hinc Aesculapius, hinc liber etiam« . Rursus autem alio in libro hec a Lactantio adhuc descripta, illius uerba legimus: »In plerisque ciuitatibus intelligi potest augende uirtutis gratia, quo libentius reipublice causa periculum adiret optimus quisque, uirorum fortium memoriam honore deorum immortalium consecratam« . Poterat certe Lactantius tertium proferre Ciceronis locum, ubi non minus clare, quam in superioribus loquitur: »Fortes, inquit, aut claros, aut potentes uiros tradunt post mortem ad deos peruenisse, eosque esse ipsos, quos nos colere, precari, uenerari soleamus?«  Perpende autem, queso, utrum Minucius ad hec potissimum Ciceronis uerba collineauerit.

 Tacuit quidem latinus iste Orator, quod fuerit peruersi huiusce moris initium: sed Plinius uetustissimum esse declarat: »Hic est uetustissimus referendi bene merentibus gratiam mos, ut tales numinibus adscribant?«  uerum quantumlibet antiquus fuerit ille mos, non in ipsius tamen mundi, uti aiebat Cecilius, natalibus ortus est. Tunc enim dumtaxat cepit, ut recte arguit Octauius, quando »queque natio conditorem suum, aut ducem inclytum, aut reginam pudicam, sexu suo fortiorem, aut alicuius muneris uel artis repertorem uenerabatur.«

Fac tamen, si uelis, illum mundo, quod fieri neutiquam potest fuisse ceuum, numquam inde conficies  hos esse ueros Deos, qui nec eterni sunt, nec immortales, quique ab hominibus sicut uitam, ita et fictitiam diuinitatem acceperunt: uel quibus, ut ait Octauius, diuinitas fuit, »defunctis premium, et futuris dabatur exemplum.« uariis autem argumentis illud, quemadmodum Athanasius, et Theodoretus, probare poterat : sed satius duxit Cecilium, aliosque gentiles ad nosmetipsos scriptores mittere: »Lege, inquit, Stoicorum scripta, uel scripta sapientium, eadem mecum recognosces,« ob uirtutis ac fortitudinis, uel muneris siue beneficiorum »merita, deos habitos.« Sed quidam suspicantur ibi pro Stoicorum legendum esse  historicorum haud dubie, quia hoc nomen magis opponitur subsequenti sapientium. At mera est coniectura, nec sane sola sufficit ad explodendam nostri codicis lectionem, que Ciceronis auctoritate firmari uidetur. Ubi enim disputat de iis, qui »dii,« ut ipse loquitur, »rite sunt habiti,« et de magne eorum multitudinis origine, ibidem adiecit: »Atque hic locus a Zenone tractatus, post a Cleanthe, et Chrysippo pluribus uerbis explicatus est.« . Constat autem Zenonem Stoicorum fuisse principem, hosque illius discipulos, sicut docet Lertius, qui eorum uitam scripsit, nosque alibi animaduertimus .

 Duo preterea alii testes a Minucio nostro proferuntur, et prior quidem: »Prodicus assumptos, inquit, in deos loquitur, qui errando inuentis nouis frugibus, utilitati hominum profecere.« Nonne autem hec ille delibauit ex hisce Ciceronis uerbis: »Prodicus Chius ea, que prodessent hominum uite, deorum in numero habita esse dixit?« Alio adhuc in libro refert, quid de eo Xenophon tradidit, huncque Xenophontis locum alibi notauimus .

Secundus ab auctore nostro appellatur »Perseus,« seu Perseus, »qui in eamdem,« uti ait, »sententiam philosophatur, et annectit inuentas fruges, et frugum ipsarum repertores iisdem nominibus, ut comicus  sermo est uenerem sine Libero et Cerere frigere.« Comicus autem Terentius cecinit:

uerbum, hercle, hoc uerum est:
Sine Libero et Cerere friget uenus. 
At ibi illud ab alio adhuc desumptum esse significat. A quo autem, nisi ab Euripide, cuius est hoc grecum carmen?

, .
Mortua est uenus, sine Baccho, et Cerere.
Que autem de Perseo retulit Minucius, hausta quoque fuerant, sicut superiora, ex eodem libro Ciceronis a nobis iam citato, ubi hec legimus: »Perseus Zenonis auditor,« sicut etiam Lertius, uel sicut Atheneus ait, famulus, »eos dicit esse habitos deos  a quibus magna utilitas ad uite cultum esset inuenta; ipsasque res utiles, et salutares deorum esse uocabulis nuncupatas, ut ne hoc quidem diceret illa inuenta esse deorum, sed ipsa diuina« . At ex citato Latini et Greci pete uersu facile intelligitur a Minucio nostro post Ciceronem designari potissimum Cererem et Bacchum, qui res hominum uite omnium utilissimas inuenisse ferebantur. Quapropter Athenagoras eosdem Ethnicos arguit, qui elementa, eorumque partes deificant, , ac uitis fructum Bacchum appellant, uitemque ipsam Semelem, et  fulmen estum Solis, , , . Quam audacter uero ethnici Cereri frugum et uini Baccho, uti narrat Diodorus Siculus, aliisque aliarum rerum, hominibus utilium, inuentionem tribuerint, in sequentibus nostris dissertationibus ostendemus . Nec minus perspicue demonstrabimus quam recte antiquissimi nostri scriptores, sicuti Minucius noster, probauerint a nullo sane mentis homine, ex his uel aliis quibuscumque beneficiis sibi collatis, confici posse eos, a quibus reperta nec creata sunt, esse  deos, aut meruisse diuinitatem. Nam ipsemet Cicero post citata a nobis paulo ante de Prodico uerba, continuo subiunxit: »Quam tandem religionem,« ille Prodicus, »relinquit?«  Reiecto siquidem uero Deo, falsisque introductis, nulla plane religio, sed uana tantum superstitio esse potest. At si rerum hominibus utilium inuentores dii esse non possunt, multo minus res ab aliis inuente. »Quid,« namque »absurdius,« ait adhuc Cicero, »quam aut res sordidas, atque deformes, deorum esse uocabulis nominatas, aut homines iam morte deletos, reponere in deos, quorum omnis cultus futurus esset in luctu .« Nihil autem ea sententia uerius, quandoquidem ante quaslibet res inuentas, ac quoslibet earum inuentores,  create procul dubio ab illo fuerant, qui mundum et omnes creaturas condidit, solusque idcirco Deus esse potest. Quis ergo non mirabitur hunc in primis ex corruptissimis fontibus unum esse, ex quo manauit idololatria impiusque falsorum deorum cultus totum terrarum orbem inundauit.



ARTICULUS II. Examinatur Minucii argumentum quo falsos esse gentilium deos probat ex eorum ortu, patria, morte, sepulchris, ac presertim Iouis Dictei, Apollinis Delphici, Isidis Pharie, et Eleusinie Cereris.

Alio adhuc Minucius argumento funditus euertit fictam a gentilibus omnium numinum suorum diuinitatem. Ab iis autem illud rursum deprompsit, que  illi ipsi de eorumdem deorum suorum natalibus, patria et sepulchris tradebant, ac numquam non uenditabant. Necesse proculdubio non erat, ut id quo mirifice gloriabantur, probandum susciperet. Testem nichilominus uademque certissimum Euhemerum hisce todidemque uerbis dedit: »Euhemerus exsequitur, et eorum natales, patrias, sepulchra dinumerat, et per prouincias monstrat.« Preuium autem ibi more suo sequi uidetur Ciceronem, qui »ab Euhemero,« inquit, »et mortes, et sepulture demonstrantur deorum« . Iste uero Euhemerus, si hoc scire aueas, grecus fuit scriptor, quem alii patria Agrigentinum, alii Messenium, quidam Coum, atque etiam Tegeatem  crediderunt. Plura autem historiarum composuit uolumina, ubi ea, que a Cicerone Minucioque memorantur, litteris mandauit. Legesis Plutarchum, Atheneum, Aelianum, Augustinum, Theodoretum, aliosque a nobis in superiori Apparatus nostri tomo citatos . Ibi autem obseruauimus hunc Euhemerum a multis atheorum numero, haud dubie propter illas deorum historias, fuisse adscriptum. Sed id non prohibuit, quominus Ennius, uti Cicero, et postea Augustinus aiunt, eius libros interpretatus sit, eaque uera sint, que de illorum deorum natalibus, rebus  gestis, mortibus, et sepulchris narrauerat .

Minucius porro ex iis, que ille grecus scriptor de deorum ortu, patria, et sepulchris dixerat, nonnulla tantum perstringit, nimirum »Dictei Iouis, Apollinis Delphici, Pharie Isidis, et Cereris Eleusinie.« Dicta autem, seu Dicte mons in Creta insula est, in cuius antro Ops. seu Rhea, Saturni uxor, Iouem peperit, ac Curetibus, seu Corybantibus, et Ideis Dactylis, ne recens natus a patre, sicut alii filii, deuoraretur, custodiendum occulte tradidit . Inde uirgilius:

Nunc age, naturas apibus, quas Iupiter ipse
Addidit, expediam; pro qua mercede canoros
Curetum strepidus crepitantiaque era secute,
Dicteo celi regem pauere sub antro.  

Alium si desideres latinum petam, tibi cito producemus Lucretium, qui similiter cecinit:

Dicteos referunt Curetas, qui Iouis illum
uagitum in Creta quondam occultasse feruntur,
Cum pueri circum puerum pernice chorea,
Armati in numerum, pulsarent eribus era,
Ne Saturnus eum malis mendaret adeptus,
Aeternumque daret matri sub pectore uulnus. 

Lege adhuc, si uacat, Seruium in citatos uirgilii, et alios eius uersus, Ouidium, Diodorum Siculum, Lucanum, Strabonem, Theophilum Antiochenum, Athanasium, et que a nobis alibi delibata sunt . Neque te moueat, quod nonnulli Iouem non in Dicta, sed in Ida monte educatum asserunt. Etenim uterque mons proximus erat, ut testatur Aratus; quamuis eos Strabo stadiis CIC distare existimauerit .

Porro autem ex iam citato Diodoro Siculo discimus quam uerum illud sit, quod postea auctor noster retulit, capram fuisse eiusdem Iouis infantis nutricem, uel uti ipse loquitur: »Iouis nutrix capella est.« Nymphe etenim, quemadmodum ipse Diodorus loquitur, »mellis et lactis temperamento infantem cibarunt,  et capre Amaltee, ut uocatur, ubera ad pleniorem ei nutricationem porrexerunt . . . . . Capre etiam nutrici cum alios tribuit honores, tum Aegiochi, id est, Capritenentis cognomentum ab illa desumpsit« . Quamobrem Ouidius:

Nascitur Olenie sidus pluuiale capelle
   Illa dati celum premia lactis habet.
Nais Amalthea Cretea nobilis Ida,
. . . . . . . . . . . .
. . . . . . . . . . . .
. . . . . . . . . . . .
Cornibus ereis, atque in sua terga recuruis:
   Ubere, quod nutrix posset habere Iouis,
Lac dabat illa deo. 

Ad illius autem sepulchrum, a Minucio nostro, ac  sequestre eius Cypriano memoratum, quod spectat, Cretenses, teste Luciano, affirmabant, »Iouem non modo uixisse apud se, nutritumque fuisse; uerum etiam sepulchrum eius ostendunt: .« Tres uero Tultius distinxit Ioue quorum »tertium,« inquit, numerabant »Cretensem, Saturni filium, cuius in illa insula sepulchrum ostenditur.« uarro autem, ut annotat Solinus, »in Opere, quod de littoralibus est, etiam suis temporibus affirmat sepulchrum Iouis ibi uisitatum.« Callimachus tamen dubiam rem esse canit, ac Cretenses mendacii accusat: sed ibi cum Iouem semper exstitisse dicat, putide mentitur. Legesis adhuc Theophilum Antiochenum, Clementem Alexandrinum, Origenem, Tertullianum, Arnobium, Lactantium, Eusebium et  Epiphanium. uossius tamen existimat duos fuisse Cretenses Ioues, unum antiquissimum Crete regem, a quo Creta nomen accepit; alterum iuniorem, qui Europam rapuit, de quo Ciceronem et Lactantium loqui opinatur . Nobis uero sufficit id probasse, quod ab auctore nostro traditum est. De Ioue autem aliquid postea dicendum.

Quam recte etiam Minucius Ioui Apollinem Delphicum subiunxerit, ex ipso rursus Cicerone liquido confirmari potest. Plurimos enimuero recenset Apollines, quorum »tertius, ait ille, Ioue tertio natus, et Latona, quem ex Hyperboreis Delphos ferunt aduenisse.« Lucianus uero: »Per regiones, inquit, illos« deos »distributos colunt, eos in ciuitatem suam receptant. Nempe, , Apollinem Delphi Deliique, Mineruam Athenienses, ciues suos exhibent et faciunt.« At Diodorus Siculus magis expresse narrat plerosque deos ex Creta prodiisse:  » , , . Consimiliter multum temporis in Delo, Lycia, et Delphis Apollo exegit.« Delphi autem urbs erat Phocidis in Achaia ad Parnassum montem, oraculo Apollinis, ut nemo nescit, celeberrima. Quosdam tamen adhuc scriptores hanc in rem legere si uelis, adi Pausaniam, Plutarchum, Strabonem, et alios Mythologos. Macrobio nichilominus uaria Solis nomina interpretanti si credas, » , uocant, quod que obscura sunt, claritudine lucis ostendit, , aut, ut Numenio placet, quasi unum et solum. Ait enim prisca Grecorum lingua unum uocitari. Unde et frater, inquit, dicitur, quasi non unus« .

Isidis Pharie Minucius postea meminit. At si Euhemeri ab eo laudati commentationes in nostras manus deuenissent, sciremus utique utrum Isidis Pharie patriam, an sepulchrum, uel utrumque nobis indicauerit. uarias enim de illis fuisse opiniones Herodotus, a quo lo appellatur, Diodorus Siculus, et alii testificantur . Duobus tamen hisce uerbis, Isidis Pharie, auctor noster non obscure significat sepulchrum illius in Pharo, celeberrima  Aegypti insula, conditum, ubi maximo honore colebatur. Fatetur quidem Diodorus Siculus , scriptores quosdam uenditasse, Isim uirumque eius Osiridem ad Nisam Arabie tumulatos, ibique columnas, in utriusque honorem positas, in quarum una sacris litteris exarata inscriptio hec legebatur. »Ego Isis sum, regina huius loci, a Mercurio erudita. Que lege per me sancita sunt, nemo soluere potest. Ego Saturni nouissimi dei filia sum, natu minima. Ego sum Osiridis regis uxor et soror. Ego sum illa, que prima fruges mortalibus reperi. Ego regis Hori mater sum. Ego sum, que in Canis sidere exoritur. Mihi Bubastos urbs edificata. uale, gaude, Aegypte mea nutrix.« Sed his magnam fidem se non habuisse plane non dissimulat.

 Et certe Aegyptii haud semel quotannis, teste Herodoto, frequentes agebant conuentus, atque in primis, » , in urbe Bubasti in honorem Diane. , . Secundo loco, in urbe Busiri in honorem Isidis. In qua urbe maximum est, , templum Isidis, ipsa in medio Delta Aegypti sita. Est autem Isis, que Greca lingua dicitur , id est, Ceres« .

Ex Strabone autem discimus Busirim ciuitatem esse Busiritice prouincie, que portum habet ad Pharum a Bubulcis custoditum . Nonne ergo colligi inde potest hanc esse Isim, que ab auctore nostro nominatur Pharia, seu  Paria; sic enim in numismatibus ab Frederico Ubaldino exhibitis apellatam uidebis? 

Ceterum cum Isis, ut citati paulo ante Herodotus, Diodorus Siculus, aliique plurimi prodiderunt, eadem sit atque Ceres, illius dubio procul Tertullianus mentionem his uerbis fecit: »Quanto distinguitur a crucis stipite Pallas Attica, et Ceres Pharia« .

Solo autem cognomine, uel potius locis, ubi colebatur Isis Pharia, distincta fuit a Cerere Eleusinia, cuius adhuc auctor noster post Euhemerum meminit. Scriptum uero nobis Strabo reliquit: , , ,  , , . »Sequitur urbs Eleusin, in qua templum est Eleusinie Cereris, et mysticum delubrum, turbe, quanta in theatro solet esse, capax, opus Ictim« . Accedat et Cicero, cuius hec sunt uerba: »Omitto Eleusinam sanctam illam et augustam,

Ubi initiantur gentes orarum ultime.« 

Quis autem cum Minucio nostro fictitias illas Cereris, et Isidis, aliorumque diuinitates non rideat et explodat, quos mortuos sepultosque Ethnici fatebantur?



ARTICULUS III. Examinatur Minucii argumentum, quo commentitio Gentilium deos esse probat ex Alexandri Magni aa matrem epistola, qua proditum sibi de diis secretum testificabatur, ac uulcanum fecit illorum principem; atque de Isidis ad hirundinem sistro, et uacuo Serapidis, seu Osiridis sepulcro disputatur.


Mirabitur haud dubie aliquis fictitie deorum gentilium diuinitatis testem a Minucio citari Alexandrum Magnum, »qui insigni, inquit, uolumine ad matrem suam scripsit, metu sue potestatis proditum sibi de diis hominibus a sacerdote secretum.« Sed id tamquam uerissimum Cyprianus totidem uerbis, uti iam uidimus, in suum de uanitate idolorum librum transtulit .

Prius Athenagoras dixerat: , , , , . »Herodotus et Alexander Philippi filius in epistola ad matrem  homines deos fuisse, ex illis se cognouisse, aiunt« . Quod itaque Minucius, ac post eum Cyprianus, insigne uolumen, hoc Athenagoras epistolam uocat. Ita etiam Augustinus, qui docet illum, sicuti loquitur idem Minucius, sacerdotem patria Aegyptium fuisse,  ac Leonem cognominatum« .

Contra tamen reclamant Rigaltius ac Cellarius, et Minucium, aliosque a nobis laudatos scriptores, errasse, atque ab iis Alexandrum Magnum Macedonem Alexandro Polyhistori suppositum esse contendunt. Opinionem uero suam duplici ratione stabilire conantur, tum quia Polyhistor edidit, tum quia Tertullianus dixit: »Cedo iam de uestro, quod Aegyptii narrant, et Alexander digerit, et mater legit« .

uerum, preterquam quod uerisimile non sit, Polyhistorem potestatis sue metu a sacerdote Aegyptio  extorquere potuisse de diis hominibus secretum, ac matri sue scripsisse ea de re librum, aut epistolam; certe Plutarchus, cui Rigaltius fortasse Cellariusque maiorem, quam Ecclesie Patribus, fidem habebant, eadem in Alexandri Magni uita narrat: , , . . . . , , , . »Ipse in epistola ad matrem Alexander sortes quasdam sibi ait arcanas traditas, quas reuersus soli ei relaturus esset . . . . . Perhibetur etiam, cum Psammonem philosophum audiuisset in Aegypto, ex dictis eius precipue probasse omnes  mortales a Deo regi, quippe quod in quaque re imperat et dominatur, esse diuinum« . Qui uero a Minucio, Cypriano, Athenagora sacerdos, et ab Augustino Leo uocatur, hunc ibi Plutarchus Psammonem philosophum appellat. Non dixit quidem Alexandrum matri sue scripsisse, que ab illo Psammone acceperat, sed neque hoc etiam inficiatur uerum quid uetat, quominus Athenagoras, Minucius, et alii aliunde hac de re certiores fieri potuerint? Tam leuibus itaque coniecturis tante auctoritatis scriptores erroris condemnandi non erant.

Que porro apud auctorem nostrum uerba proxime sequuntur, hec corruptionis multum, et plurimum obscuritatis habent. Sic autem ea legimus: »Illic   uulcanum facit omnium principem, et postea Iouis gentem. Despice  Isidis ad hirundinem sistrum, et dispersis  membris inanem tui Serapidis siue Osiridis  tumulum. Ex uariis hisce lectionibus cernis procul dubio, utrum immerito quibusdam hec uideantur esse adeo deprauata, ut absque alterius sanioris manuscripti codicis auxilio sanari posse desperauerint.

Sensus autem primorum auctoris nostri uerborum, quantum ex ms. Regii, aliis haud absurde preferenda lectione, potest colligi, hic est, Illi, seu potius ille Alexander, ac forte melius illic, id est, in citata epistola Alexander facit uulcanum omnium, scilicet  deorum principem, et postea Iouis gentem. Et id quidem confirmari optime poterit transcriptis ab Eusebio hisce Diodori Siculi uerbis: . »E sacerdotibus nonnulli uolunt uulcanum, illum ignis inuentorem, primum regem numerandum esse, cui Saturnus, Iouis pater, imperio successerit« . Utrum autem istud uerum sit articulo sequenti examinabimus. At certe neminem esse putamus, qui ultro non fateatur non minimas fuisse Gentilium de deorum suorum origine dissentiones. Nam alii plerique omnes illam a Saturno ductam esse opinati sunt, sicuti paulo post explicabimus. Ceterum siue a Saturno, siue a uulcano initium sumpserit,  hi certe, neque eorum filii et nepotes ueri umquam dii immortales esse potuerunt.

Quod autem postea Minucius de Iside, eiusque ad hirundinem sistro dixit, difficillimos sane habet explicatus. Quidam enim putant hunc esse Minucii sensum: Alexander sua in epistola facit de spicis Isidis sistrum ad hirundinem, id est sonum hirundinino similem. Spice enimuero succusse, agitate, et collise sonum edunt, qualis concussione sistri redditur.

Salmasius uero suspicatur Minucium in aliquo greci scriptoris libro legisse inter Isidis insignia numerari , hoc est, Chelidoniam aspidem et sistrum: quod ipse uertit, »ad hirundinem sistrum,« quasi sistrum similem hirundini sonum crepitaculo faceret, ut , et radii textorii in  greco epigrammate dicuntur . Atque inde sic corrigendum censet auctoris nostri textum: »Aspicesis Isidis ad hirundinem sistrum.« Sed si Minucius aliquod greci scriptoris opus legerit, non aliud sane uidetur preter citatam ab illo Alexandri Magni epistolam, uel Plutarchi, uel aliorum libros. At in illis quid ea de re scriptum fuerit, quis diuinare potest? Non tam incerta itaque coniectura contra manuscripti antiquissimi, et editionum omnium fidem, textus ille emendari debet.

Quid ergo ibi sibi Minucius uoluerit, a nobis si postules, nichil nos certi habere ingenue fatebimur. Quid uero coniiciamus, si roges; ut tibi morem geramus obseruare prius iuuat quod Plutarchus tradidit,  Isidem in hirundinem mutatam . Deinde uero sistrum depingit superiore parte rotundum, ac curuamini illius in uertice effingi felem humana specie, et ime parti, infra ea, que quatiuntur, aliquando Isidis, aliqua do Nephtyos faciem. At non unius tantum, sed uarii generis diuerseque forme sistra erant, ut recte contra Bossium Tollius , aliique demonstrant. Porro autem Isidis figura representabatur, dextra manu sistrum gestans. Ipsa uero, ut uidimus, eadem est ac Ceres, que fruges inuenisse ferebatur. Quibus ita explicatis, expende, queso, an dici possit hanc esse auctoris nostri mentem. Alexander sua in epistola  scripsit representari Isidem seu Cererem frumenti, a se, uti aiebant, inuenti, spicas in capite, subtus hirundinem, in quam mutata fuerat, ac dextra manu sistrum gestantem. Meliora tamen tibi in mentem si uenerint, nobisque suggeras, confestim, minimeque reluctantes, sententie tue subscribemus. At fatendum tamen erit Minucium hinc recte concludere ridiculam omnino esse et explodendam hanc Isidis diuinitatem.

Postremo in eadem Alexandri epistola, siue, ut loquitur auctor noster »uolumine,« scriptum erat »dispersis,« uel »adspersis membris inanem Serapidis, siue Osiridis tumulum.« Nec prorsus sane immerito. Narrat enim Diodorus Siculus quosdam tradidisse Typhonem fratris sui Osiridis, a se crudeliter necati,  corpus in partes uiginti sex desecasse, quas totidem parricidii sui sociis distribuit . Postea uero eas Isis inuenit, ac singulas quasque in fabricata hominis effigie inclusit. Accersitis deinde totius Aegypti sacerdotibus, unamquamque partem tributim diuisit, quam suo quisque loco sepeliret. Quamobrem quelibet Aegypti tribus Osiridis tumulum, apud se habere existimabat, sed, uti ait auctor noster, inanem et uacuum. Plutarchus uero simplicius breuiusque dicit Isidem cadauer Osiridis se dare dissimulantem, singula tantum singulis urbibus dedisse simulacra, uel ut alii opinantur, singulas illius cadaueris partes, ita ut inciderant, humasse .

 Esto, inquiet aliquis; concedo inanem fuisse Osiridis tumulum. Sed cur Minucius addidit: »Siue Serapidis tui?« At hec percontanti Plutarchi uerbis respondebimus : »Prestat Osirim cum Baccho eumdem facere, et cum Osiride Serapim, sic dictum postquam naturam mutauit, quia omnibus communis est Serapis.« Deinde obseruat plerosque sacerdotes docuisse eumdem esse Osirim atque Apim, et hunc »intelligendum formosam anime Osiridis imaginem.« Nos uero alibi ostendimus quomodo ex Api factum fuerit Serapidis nomen . Quamobrem Lactantius, Plutarcho haud dubie subscripsit, ubi ait: »Est Osiris, quem Serapin et Serapidem uulgus appellat. Solent enim mortuis  consecratis nomina immutari; credo ne quis putet eos homines fuisse .« Utrique adiiciamus, qui prior citari debuit, Diodorum Siculum, cuius hec legimus uerba: »Osirim modo Serapin, modo Dionysum, interdum Plutonem, interdum Ammonem, quandoque Iouem, non raro Pana esse putant: . . . . « .

Cur autem Minucius addiderit tui, facile intelliges, si animaduertas illum contra Cecilium disputare, qui et ethnicus adhuc erat, et obuium Serapidis simulacrum, sicuti libri huius in initio narratur, impio cultu salutauerat. Atqui siue plenum Osiridis uel Serapidis  ossibus, siue uacuum fuerit sepulchrum, hinc certissime conficitur neque illos, neque alios similiter mortuos diuinitatis esse compotes. Deus enimuero est eternus, qui a se ipso tantum uitam habet, quam idcirco amittere numquam potest.



CAPUT XuI. QUAM uALIDA SINT ALIA ARGUMENTA, QUIBUS OCTAuIUS CONTRA CAECILIUM PROBAT, FALSOS NULLOSQUE ESSE GENTILIUM DEOS.



ARTICULUS PRIMUS. Quam luculenter Octauius ex prima deorum origine ostendat eos deos non fuisse, sed meros homines; ac primo quidem eorum principem Saturnum, Creta profugum, a Iano in Italia susceptum, ubi homines plura docuit, ac presertim nummos signare, imprimere litteras, ac cuius nomine Saturnia nuncupata est.

Intolerandam prorsus Cecilii, aliorumque gentilium,  de diis suis ostentationem ut Minucius in perpetuum comprimat, ipsos nequaquam deos, sed a prima sua origine meros homines fuisse hunc demonstrat in modum: »Saturnum principem huius,« scilicet deorum, »generis, omnes scriptores uetustatis Greci Romanique, hominem prodiderunt. Scit hoc Nepos et Cassius in historia, et Thallus et Diodorus hoc loquuntur.«

Eodem penitus modo Tertullianus eosdem christiane religionis hostes prosternit ac debeliat: »Ante Saturnum, inquit, Deus penes uos nemo est. Ab illo census totius, uel potioris, uel notioris diuinitatis. Itaque quod de origine constiterit, id et de posteritate conueniet. Saturnum itaque, quantum littere docent, neque Diodorus Grecus, aut Thallus, neque  Cassius Seuerus, aut Cornelius Nepos, neque ullus commentator eiusmodi antiquitatum, aliud quam hominem promulgauerunt« . Eadem alio in libro repetit, nisi quod a nescio quo Tacitus, pro Thallus, ut suo loco annotabimus, scriptum est . Nam Lactantius, qui eum et Minucium nostrum sequitur, hec de eodem Saturno totidem uerbis dixit: »Omnes non tantum pete, sed historiarum quoque, ac rerum antiquarum scriptores, hominem fuisse consentiunt, qui res eius in Italia gestas memorie prodiderunt; Greci Diodorus et Thallus; Latini Nepos, et Cassius, et uarro« .

 Quatuor tamen scriptoribus a Minucio, quemadmodum a Tertulliano laudatis, quintum ille adiecit uarronem. Ita sane strenui illi pugiles, conuersis in hostes propriis eorum copiis, illos penitus delent profligantque.

uerum cur, inquies, scriptores illi tanta asseueratione affirmare ausi sunt Saturnum deorum omnium primum esse et principem? Nonne Alexander a sacerdote admonitus, in epistola, paulo ante a nobis citata, scripsit deorum principem esse uulcanum, et postea Iouis gentem? Sed quid mirum si aberrantium gentilium uarie fuerint de prima falsorum deorum suorum origine opiniones? Deinde uero hec unius sacerdotis sententia, uel ut ait Minucius, secretum fuit. Quis igitur dixerit huic magis, quam tot  celeberrimis scriptoribus, ab auctore nostro citatis, credendum? Denique ex infra dicendis satis utique patebit uulcanum dici non potuisse deorum omnium nec primum nec principem .

Tum deinde Minucius ex iisdem procul dubio scriptoribus narrat Saturnum, sicuti alibi annotauimus, Creta profugum, in Italiam metu filii confugisse. Ibi autem a Iano susceptus, »rudes homines,« quemadmodum etiam Diodorus Siculus, a Minucio laudatus, testificatur, multa docuit, ac presertim litteras imprimere, nummos signare, et conficere instrumenta. Preterea locum, in quo latuit, appellari uoluit Saturniam, sicuti Ianus Ianiculum. At ea omnia Tertullianus antea, et postea Cyprianus, atque Lactantius scripto prodidere .

De Saturnia autem urbe et Ianiculo hec cecinit uirgilius:

Hec duo preterea disiectis oppida muris,
Relliquias ueterumque uides monumenta uirorum:
Hanc Ianus pater, hanc Saturnus condidit urbem;
Ianiculum huic, illi fuerat Saturnia nomen. 
Sed de his, signatoque nummo Ouidius, a Lactantio  etiam laudatus, Saturnum sic interrogabat:

Multa quidem didici, sed cur naualis in ere
   Altera signata est, altera forma biceps?
 Saturnum uero sic respondentem induxit:

Noscere me duplici posses in imagine, dixit,
   Ni uetus ipse dies extenuasset opus.
Causa ratis superest: Thuscum rate uenit in amnem,
   Ante peragrato falcifer orbe deus.
Hac ego Saturnum memini tellure receptum;
   Celitibus regnis a Ioue pulsus erat.
Inde diu genti mansit Saturnia nomen:
   Dicta quoque est Latium terra, latente deo.
At bona posteritas puppim formauit in ere,
   Hospitis aduentum testificata sui.
Ipse solum colui, cuius placidissima leuum
   Radit arenosi Tybridis unda latus.
Hic ubi nunc Roma est, tunc ardua sylua uirebat,
   Tantaque res paucis pascua bobus erat.
Arx mea collis erat, quam uulgus nomine nostro
   Nuncupat, hec etas Ianiculumque uocat. 

At qua ratione, arguet aliquis, Saturnus dicitur artem docuisse nummos signandi? Nonne Seruius in  citatos uirgilii uersus, illam soli Iano hacce animaduersione adscribit: »Ianus in Ianiculo habitauit, qui quod una naui exsul uenit, in pecunia eius ex una parte Iani caput, ex altera nauis signata est . uerum ibi Seruius tam de Saturno, quam Iano, sicuti auctor eius uirgilius, disserit. Quia ergo Saturnus, neutiquam uero Ianus, »una naui exsul uenit,« nonne de pecunia utriusque nomine signata intelligendus est?

Esto, urgebit alius: at certe Draco Corcyreus, apud Athenenum, cui Macrobius suffragatur, diserte asseuerat: » , nummum aureum ab illo Iano primo signatum;« hancque esse causam cur multe in Grecia, Italia, et Sicilia urbes,  monetam ex una parte bicipiti facie, ex altera uero, uel rate, uel nauigio, uel corona impressam cuderunt . Sed cur, queso, in hac moneta aut ratis, aut nauigii effigies excusa est? Nonne quia, ut diximus, aitque Plutarchus, » , in honorem Saturni nauigio in Italia aduecti?«  Quid ergo si Ianus nummum in honorem Saturni, et Saturnus alium in hospitis sui memoriam cuderit? Quidquid sit, Minucius certe preuium uadem habuisse uidetur citatum a nobis Ouidium, et magis expresse Tertullianum, qui de eodem Saturno hec scriptis haud dubitanter mandauit: »Ab ipso primum tabule, et imagine signatus  nummus; et inde erario presidet« . Magistrum uero suum Cyprianus, sicuti Minucium nostrum, his uerbis pone sequitur: »Hic litteras imprimere, hic signare nummos in Italia primus instituit; unde erarium Saturni uocatur« . Addamus, si lubet, Polydorium uergilium, qui hanc opinionem Eutropii auctoritate confirmare nititur .

Recte ergo Minucius ex dictis concludit: »Homo igitur, utique« Saturnus, »qui fugit: homo utique qui latuit.« Eadem est Lactantii conclusio: »Censetne aliquis, inquit, Deum esse, qui fugit, qui latuit? Nemo tam stultus est. Qui enim fugit, et latet, et uim, et mortem timeat necesse est« .



ARTICULUS II. Quam prepostere Ethnici dixerint Saturnum ex celo et terra ortum: unde nata hec opinio: utrum illius ratio, a Minucio data, recte a Lactantio redarguatur, ac inde tamen confici Saturnum non deum fuisse, sed merum hominem?

Satis abundanter in superiori articulo demonstratum est Saturnum non esse Deum, ut pote qui »natus,« sicut ait Minucius, »ex homine« fuit. Quin immo, inquit, Tertullianus, »quia ab homine, non utique de celo et terra« genitus est, quemadmodum Ethnici passim et uerbo et scripto, domi et foris, et ubi non uenditabant?  Cur autem inani adeo iactatione illum de celo et terra ortum dicerent, si rationem ab auctore nostro postulas, hanc tibi dabit: »Saturnus enim dicitur terre et celi filius, quod apud Italos esset ignotis parentibus proditus; ut in hodiernum inopinato uisos, celo missos, ignobiles et ignotos terre filios nominamus.« Sed hec ratio non placuit Lactantio, et ab illo sic refellitur: »Minucius Felix in eo libro, qui Octauius inscribitur, sic argumentatus est: Saturnum, cum fugatus esset a filio, in Italiamque uenisset, celi filium dictum, quod soleamus eos, quorum uirtutem miremur, aut qui repentino aduenerint, de celo cecidisse dicere: terre autem, quod ignotis parentibus  natos, terre filios nominemus. Sunt hec quidem similia ueri, non tamen uera; quia constat etiam tunc, cum regnaret, ita esse habitum. Potuit et sic argumentari: Cum potentissimus rex esset, ad retinendam patrum suorum memoriam, nomina eorum celo terreque indidisse, cum hec prius aliis uocabulis appellarentur: qua ratione montibus et fluminibus nomina scimus imposita« . Tum recensitis quorumdam flumiminum nominibus, sic concludit: »Apparet ergo non ex celo natum esse, quod fieri non potest, sed ex eo homine cui nomen Urano fuit: quod esse uerum Trismegistus auctor est.« Addit uero hec incomperta fuisse Minucio, qui idcirco historiam alio traduxit. Denique uerius esse censet Iouem, cum ex alto  monte terram celumque contemplatus fuisset, etheri qui supra mundum est, dedisse nomen celi, siue Urani , quo auus eius uocabatur. Sed probandum illi erat Saturni patrem, dum adhuc uidebat, celi nomine ab Italis reuera fuisse appellatum. At de hac Lactantii opinione suo loco dicendum.

uitiosam itaque censet esse Minucii argumentationem. Potius enim dicere debuisset Saturnum uocatum fuisse filium celi et terre, quoniam cum potentissimus rex esset, ad retinendam patrum suorum memoriam celi ac terre nomen eis imposuit. Probare autem id conatur auctoritate Trismegisti, qui memorie prodiderat Saturni patrem cognominatum fuisse Uranum, siue Celum. Sed ibi ille non ostendit utrum Trismegistus dixerit, quando et a quo Uranus  nomen suum acceperit. uerius itaque scribere potuisset rudes homines, summa regiaque Saturni potestate perculsos, credidisse illum a celo et terra suam duxisse originem. Sybilla siquidem his carminibus, ab Athenagora  citatis, hoc cecinit:

, , ,
,
, , ,
.


Porro Saturnus et Titan, Iapetusque,
Regnarunt, celo quos et tellure creatos
Dixerunt homines, terre celique uocantes
Nomine, quod cunctos homines, uirtute preirent. 
Sed Minucius hanc rationem non omnino pretermisisse uidetur. Nobiles enim uiros ab ignobilibus distinxit dixitque hos terre, illos celi filios cognominatos  ab Italis, quibus parentes illorum cogniti non erant.

Lactantio autem uerisimilius, quam uerius esse uidetur, homines ignotis parentibus ortos, et ex inopinato aduenientes, celi et terre unde exhorti credebantur, nuncupatos fuisse nominibus. Attamen illud aliis et ethnicis, et christianis scriptoribus probatur. Primus ex illis citari potest Titus Liuius, qui narrat Romulum Urbem Romam condendo, usum esse »uetere consilio condentium urbes, qui obscuram, atque humilem consciendo ad se multitudinem, natam e terra sibi prolem ementiebantur« . At quomodo illud ementiri potuerunt, nisi obscure multitudini in cognita fuisset eorum proles? Quis autem inficiabitur idem de  parentibus ac filiis dicendum? Si quis tamen difficilis ac morosus, illud de parentibus uelit sibi probari, is audiat Seruii de Acheloide uerba: »Terre filius dicitur, ut solet de iis dici, quorum, per antiquitatem latent parentes« . Magis uerum ad nostrum de ipso Saturno propositum Aurelius uictor, aut quisquis libri de Origine gentis Romane auctor: »Primus, inquit, in Italiam creditur uenisse Saturnus . . . . . Tanta autem usque id tempus antiquorum hominum traditur fuisse simplicitas, ut uenientes ad se aduenas, qui modo consilio ac sapientia prediti, ad instruendam uitam, formandosque mores aliquid conferrent, quod eorum parentes ignorabant, celo et terra editos non solum ipsi crederent, uerum etiam posteris affirmarent, uelut  hunc ipsum Saturnum, quem celi et terre filium dixerunt .

Accedat et Tertullianus, qui non uno tantum, sed duobus in libris hoc de Saturno scriptum reliquit: »Cuius parentes ignoti erant, facile fuit eorum filium dici, quorum et omnes possumus uideri. Quis enim non celum et terram, matrem ac parentem uenerationis et honoris causa appellet, uel ex consuetudine humana, qua ignoti uel ex inopinato apparentes de celo superuenisse dicuntur? Proinde Saturno repentino ubique celitem contigit dici. Nam et terre filios uulgus uocat, quorum genus incertum est« . Utrum autem hec ad stabiliendam Minucii nostri opinionem sufficiant, nec satis recte a  Lactantio redarguatur, peritiorum exspectabimus iudicium. Lubenter enim fatemur nostrum non esse inter tantos, tamque uenerande antiquitatis uiros lites componere. Quidquid porro statuatur, inde profecto inuictissime conficitur hunc Saturnum, quem Ethnici aliorum deorum suorum parentem esse garriebant, neutiquam deum, sed hominem tantummodo fuisse, qui non secus ac ceteri homines ex homine genitus fuit.



ARTICULUS III. Quibus rationum momentis Cecilius demonstret falsam esse diuinitatem Iouis et aliorum, qui ex hominibus geniti fuerant, uel aliorum libidine et arbitratu, ut Romulus et Iuba dii renuntiati sunt.

Minucius Felix a Saturno uenit ad filium eius Iouem, eumque hominem, nequaquam uero Deum  fuisse similiter demonstrat. Saturni quippe »filius, inquit, Iupiter Crete, excluso parente, regnauit, illic obiit, illic filios habuit; adhuc antrum Iouis uisitur, et sepulchrum eius ostenditur, et in ipsis sacris suis humanitatis arguitur.« Sed de his iam paulo antea disputauimus, atque adhuc in subsequentibus nostris dissertationibus agendum. De Iouis porro sacris, que hominem illum fuisse adhuc ostendebant, infra disputabimus.

Is itaque Iupiter cum deus esse non possit, quia ex alio homine genitus est, inde necessario sequitur ceteros ex illo, aliisque hominibus ortos, nequaquam deos, sed mortales fuisse homines, a natura diuina infinite alienatos. Quamobrem Minucius declarat descriptas  Ethnicis illorum generationes, quas proferre tam longum, quam inutile foret, silentio a se pretermitti. Nam »otiosum est, inquit, ire per singulos, et totam seriem generis istius explicare, cum in primis parentibus probata mortalitas, in ceteros ordine successionis influxerit.« Nonne uero hec delibauit ex Tertulliano, qui prius dixerat: »Otiosum est etiam titulos, persequi . . . . . quod de origine constiterit, id et de posteritate conueniet?«  Hosce nimirum commentitios esse deos, merosque homines.

Sed Minucius Ethnicos acrius urget, hisque, que pene omnia Cyprianus transcripsit, uerbis insectatur: »Cur si nati sunt, non hodieque nascuntur? nisi forte iam Iupiter senuit, et partus in Iunone defecit,  et Minerua canuit antequam peperit« . Prius Theophilus Antiochenus Ethnicos eodem argumento confutauerat: , , , , . »Si tum genuere, et geniti sunt, opportebat eorum generationem hucusque porrigi. Sin secus se res habet, certe infirmum deorum genus reputabitur. Aut enim senio confecti, generare desierunt, aut e uiuentium numero penitus sunt sublati, et in nichilum redacti« . Breuius quidem Tatianus, sed non minus festiue: »Si deorum generationem, inquit, memoratis, mortales eos ostenditis:  ; Cur non amplius parit Iuno? Consenuitne? Aut qui rem aperiat, habetis neminem? 

Sic etiam Seneca, a Lactantio laudatus, gentiles suos irridendo argumentatur: »Quid est ergo, inquit, quare apud petas salacissimus Iupiter desierit liberos tollere? Utrum sexagenarius factus est, et illi lex Papia fibulam imposuit? An impetrauit ius trium liberorum. An tandem illi uenit in mentem: Ab alio exspectes, alteri quod feceris; et timet ne quis sihi faciat, quod ipse Saturno?«  Id est, ne sicut ille Saturnum patrem suum, ita ipsum filii eius regno spoliarent. Sed de Lactantio, hisque Senece uerbis aliquid infra dicendum. Denique ut alios missos faciamus, Iuuenalis etiam cecinit:

 Quis tamen affirmet nil actum in montibus, aut in
Speluncis? Adeo senuerunt Iupiter et Mars. 

Instat Minucius, et falsas de diis opiniones altera adhuc ratione funditus destruit: »Si dii, inquit, creari possent, interire non possent, plures totis hominibus deos haberemus; ut iam eos nec celum contineret, nec er caperet, nec terra gestaret.« Sed hoc telo utique acerrimo, quo etiam Sybilla utitur, Ethnicos citatus iam a nobis Theophilus Antiochenus penitus transfixerat. Hinc enim, inquit, , , »colligitur plures esse deos, quam homines, sicut et Sibylla perhibet.« Cetera que longiora sunt apud eum, sicut  et alia his similia, apud Arnobium, Lactantium, de quibus nos suo loco, et Eusebium quilibet legere haud difficulter poterit .

Interea uero monitum te esse uolumus tantum in hoc argumento esse uirium et ponderis; ut Plinius illo plane oppressus, fateatur aut maiorem esse debere celitum, quam hominum numerum, aut uera non fuisse deorum matrimonia. Sed ipsummet loquentem audire iuuat: »Maior, inquit, celitum populus etiam, quam hominum intelligi potest, cum singuli quoque ex semetipsis totidem deos faciant, Iunones geniosque adoptando sibi: gentes uero quedam animalia, et aliqua etiam obscena pro diis habeant;  ac multa dictu magis pudenda, per fetidos cibos et alia iurantes. Matrimonia quidem inter deos credi, tantoque euo ex his neminem nasci, et alios esse grandeuos semperque canos, et alios iuuenes atque pueros, aligeros, claudos, ouo genitos, et alternis diebus uiuentes morientesque, puerilium prope deliramentorum est« . Quod ergo, amabo te, efficacius ad tollendas Gentilium religiones argumentum afferri poterat quam illa sincera, et publica Plinii aliorumque etiam Ethnicorum confessio?

Neque dixeris illas indocte rudisque plebis opiniones a Plinio, quemadmodum ab illis Ethnicorum hominum doctissimis, tamquam aniles fabulas repudiari. Nam id Minucio, ceterisque christiane religionis  defensoribus, plane sufficiebat ad impios omnium Ethnicorum cultus, qui in hisce errorum monstris nitebantur, funditus euertendos. Quis enim illorum uanas superstitiones ferre queat, qui unicum eternumque Deum negabant, et alios plurimos mortales, aut generantes, ac genitos deos colebant et uenerabantur? Non minus autem docti quam indocti Gentiles, reiecto uero Deo, ridiculos, illos Deos colebant; uel colere se simulantes, nullum admittebant; aut aliud aliquid a uera diuinitate eo magis remotum, quod creatum, uel ipsamet ratione priuatum erat.

Nonne ergo a recto ueritatis tramite similiter aberrabant, qui stulte predicabant mortales quosdam homines, uel ortu suo, uel aliorum periurio, libidine, et arbitratu, factos esse deos? Talis tamen fuit, »peierante  Proculo,« uti Minucius ait, »Deus Romulus, quemadmodum paulo post explicabimus. Talis quoque, »Iuba« pergit ille, »Mauris uolentibus, deus est, et diui, ceteri reges, qui consecrantur, non ad fidem numinis, sed ad honorem emerite potestatis?« Subscripsit auctori nostro Lactantius, scriptisque tradidit: »Priuatim singuli populi gentis aut urbis sue conditores, seu uiri fortitudine insignes erant, seu femine castitate mirabiles, summa ueneratione coluerunt, ut Aegyptii Isidem, Mauri Iubam .« Antea uero Tertullianus magis generatim, ac suppresso, sed subintellecto Iube nomine. »Unicuique prouincie, et ciuitati suus est deus . . . . . ut Mauritanie reguli sui.«  Sequitur ibi Tertullianum more suo Cyprianus, aitque: »Mauri manifeste reges colunt, nec ullo uelamento hoc nomen obtexunt« .

uerum Cellarius suspicatur in Minucii nostri textu aliquod subesse mendum. Non enim Maurorum, inquit, sed Numidarum rex fuit Iuba. Nec negare quidem possumus illud a Dione Cassio, ac Plutarcho fuisse litteris traditum. At numquid idcirco Minucius, aut eius librarius, aut citati a nobis scriptores errauerunt ? Numquid potius Cellarius non satis accurate libros Strabonis peruolutauerat? Ibi enim hec illius uerba legere poterat: , ,  , . »Nunc Mauritaniam aliasque multas partes Africe Iuba obtinet, ob studium in Romanos, et amicitiam hoc consecutus« .

Cur ergo, inquies, Iuba, a Dione, et Plutarcho, Numidarum rex dicitur? Difficultatis huiusce nodum soluit Herodianus, qui Mauritaniam, ubi imperabat Iuba, queque Romanis erat subiecta, ab incolis suis Numidiam uocatam fuisse testificatur: , , , . »Capellianus quidam, senatorii ordinis uir, procurator Mauritanie Romanis subiecte, que ab ipsis Numidia appellatur« .

Instat Cellarius uero non esse simile Iubam, qui a  Cesare uictus uiolentas sibi manus intulit, in deorum numero a Mauris fuisse repositum. Sed leuissimi momenti hec ratio est. Quis enim nescit morem apud Romanos peruasisse, ut Imperatores suos quantumlibet improbos ac scelestos, solemni ritu, et apotheosi, deorum albo adscriberent? Neque sepius eorum expectabant mortem, sed dum adhuc uiuebant, illis etiam inuitis ac reluctantibus diuinos deferebant honores. Quapropter Minucius post citata a nobis uerba, continenter adiecit: »Inuitis his denique hoc nomen adscribitur: optant in homine perseuerare, fieri se deos metuunt, et si iam senes, nolunt.« Sed hec acrius urget Tertullianus, uti in nostra de Apologeticis eius libris dissertatione uidebimus. Quid ergo mirum, si Mauri ad Romanorum instar regem  suum Iubam deum esse uoluerint?



CAPUT XuII. QUANTI PONDERIS SIT ALIUD MINUCII ADuERSUS GENTILIUM DEOS ARGUMENTUM, PETITUM EX RIDICULIS EORUM FORMIS ET FIGURIS, ATQUE INDIGNIS TURPIBUSQUE ILLORUM FACTIS ET FLAGITIIS.



ARTICULUS PRIMUS. Quam absurde ab Ethnicis fingatur uulcanus claudus, Apollo imberbis, Aesculapius barbatus, et aliquando imberbis; Neptunus glaucis oculis, cesiis Minerua, Iuno bubulis, pedibus alatis Mercurius. Pan unguilatus, compeditus Saturnus, Ianus bifrons et quatriformis.

Ridicule deorum forme ac figure aliud Minucio  ad commentitiam illorum diuinitatem explodendam inuictissimum suppeditant argumentum. »Nam, quid, eorum, ait Minucius, forme ipse, et habitus? Nonne arguunt ludibria et dedecora,  deorum uestrorum?« Scire autem si aueas que ille fuerint, audi Gregorium Nazianzenum, eas paucis his uersibus enarrantem:

, , , ,
, .
Qui ita latine redditi sunt:

. . . . . . . . Cornuti, semidracones
Ithyphali obsceni, colli exortesque fereque,
Aeque feris mixti uariis, ridenda gereutes.
Ora. 
 uerum auctor noster hoc longe fusius prosequitur, atque ut tales deos colere Ethnicos tandem puderet, monstrosas plerasque omnes illorum formas recenset, ipsisque ponit ob oculos. Quamuis autem nullum ficte illorum etatis, aut dignitatis ordinem sequatur; quia tamen id parum, aut nichil ad argumentationis robur, et conuictionem facit, idcirco in eius uestigiis inherendum esse satius duximus.

A uulcano autem sic orditur: »uulcanus claudus deus, et debilis est.« Eodem etiam argumento apud Ciceronem Cotta, seruato tamen magis deorum suorum ordine, uelleium Epicureum refellit, illique uulcanum hec obiicit in uerba: »Et quidem Athenis laudamus uulcanum, eum quem fecit Alcamenes in quo stante atque uestito, leuiter apparet claudicatio  non deformis. Claudum igitur habebimus deum, quoniam de uulcano sic accepimus« .

Narrat uero Lucianus eum claudicasse, cum a Ioue preceps datus esset e celo: , , , . »Quid Lemnii pro sua bonitate nisi eum, dum ferretur in ere suscepissent, perierat nobis uulcanus, non aliter quam Astyanax e turrideiectus?«  At ibi procul dubio ad Homeri, a Clemente etiam Alexandrino citati, unam et alteram Iliadem alludit, ubi uulcanus e celo in Lemnum precipitatus, atque inde claudus effectus dicitur. Athanasius uero  ubi Ethnicos, quemadmodum auctor noster, impugnat, illis obiicit: , . »uulcanum e celo proiici, eoque casu claudum fieri.« Ceterum Arnobius illum uno, Gregorius autem utroque pede claudum fuisse tradiderunt. Nec desunt, qui illum bis e celo, et primo quidem a Iunone, deinde a Ioue deiectum opinentur .

Secundus ab auctore nostro inducitur: »Apollo tot etatibus leuis, et Aesculapius semper barbatus.« Ob eam certe causam ferunt a Dionysio Sicilie tyranno  detractam Aesculapio barbam, ut pote qui Apollinis semper imberbis, ut ait Cicero, esset filius. Qua de re uidesis adhuc Ciceronem, ualerium Maximum, Arnobium Lactantium, et alios complures. Ipse autem Cicero, aliique barbam non cuilibet Aesculapio, sed Epidaurio demptam asserunt . Pausanias uero ubi de Phliasiis, hec de Aesculapii simulacro memorat: , . »Qua ex arce descenditur, Aesculapii edes ad dextram est, in  qua signum imberbe« .

At si que Luciano fides, Apollo ab omnibus imberbis, exceptis tantummodo Assyriis, representabatur: , . »Ceteri, enim omnes, ut ille ait, Apollinem et iuuenem putant, et cum prima lanugine effingunt: soli autem isti Apollinis barbati simulacrum effigiant« . Macrobius tamen illud non ab omnibus Assyriis, sed Hieropolitanis factum esse tradidit: »Hieropolitani, ait, que sunt gentes Assyriorum, omnes Solis effectus, atque uirtutes ad unius simulacri barbati speciem redigunt eumdemque Apollinem appellant.  Huius facies prolixa in acutum barba figurata est« .

Tertio Minucius: »Neptunus glaucis oculis, Minerua cesiis .« Iam uero citatus a nobis Cicero: »Dicere, inquit, licebit cesios oculos Minerue, ceruleos esse Neptuni« . Quamquam autem Diodorus Siculus illud tamquam insulsum commentum reiiciat, putetque Mineruam, quia glauco er aspectu est, glaucopin fingi ; eam tamen Lucianus appellat , quo quidem epitheto passim ab Homero ubique nuncupatur, illudque latinus illius interpres modo »cesii,« modo »glaucis oculis reddidit« . Et certe Latinis scriptoribus idem est cesius, seu ceruleus, ac glaucus color, quales, inquiunt, sunt felium oculi.

Quid uero, quod Pausanias Neptunum, de quo Minucius, glaucos, sicut Mineruam, habuisse oculos testificatur? »Minerue signum,« illius uerba sunt, »quod glaucos habeat oculos, , Lybicam de ea re fabulam comperio: Mineruam Neptuni, et Tritonidis paludis filiam esse, atque ideo glaucos illi itidem ut Neptuno oculos esse: .« Si quis autem contendat, probetque illum ibi de alia, quam citati a nobis scriptoris, Minerua loqui, non repugnabimus. Nemo tamen negabit inter  Neptuni et Minerue oculos, aliquid a Cicerone, et Minucio nostro positum fuisse discrimen, forsitan quia unius magis, quam alterius uirides essent oculi. At de his Minerue oculis Arnobius, de quo nos suo loco .

Iuno autem ab ethnicis, ut ait deinde auctor noster, dicebatur »bubulis oculis« . At Homerum haud dubie secutus est, a quo uocatur: , bouinis oculis ueneranda Iuno . Quod Pete interpres latine exprimit: »Pulchris oculis ueneranda Iuno.« Rationem si queras, respondebimus grecum illud nomen ab eo sic redditum; quia oculi bubuli omnium pulcherrimi uidebantur. Nam a Luciano  peritissimus pictor habetur,  , qui Iunonem »illam bouinis oculis pingebat.«

Pergit Minucius : »Pedibus Mercurius alatis, Pan ungulatis, Saturnus compeditis.« Nullus est sane, qui ignoret Mercurium fingi deorum nuntium, atque idcirco alas in capite et pedibus gestantem. Quapropter de illo a Ioue misso hec cecinit Homerus:

, .
, ,
, ,
, . 


Sic ait: Neque renuit internuncius Mercurius,
Statim deinde pedibus subligauit pulchra talaria,
Immortalia, aurea, que ipsum ferebant siue per mare,
Siue per immensam terram pariter cum flamine uenti.  
Pan uero ungulatos siue hircinos pedes habuisse ferebatur, uti perhibet his uerbis Eusebius: »Quin etiam suorum ipsi corporum speciem figuramque describunt, uelut ipse Pan, qui cuiusmodi fuerit, ex eius oraculis docemur: Mortalis ergo cum sim, uota nuncupo, , , . Pani, natiuo deo, cornu gemino, gemino pede, hircinisque cruribus, insigni uoluptuario« . Fatetur quidem Herodotus illum a pictoribus et statuariis figurari caprina facie, hircinisque cruribus: quam tamen ob causam id factum fuerit, explicatu sibi iucundum non esse ingenne confitetur  . Sed adire poteris Seruii in uirgilium notas, et alios .

De Saturni deinde »pedibus,« uti auctor noster ait, »compeditis,« hec a Cicerone litteris mandata legimus: »uetus hec opinio Greciam oppleuit, exsectum Celum a filio Saturno, uinctum autem Saturnum ipsum a filio Ioue.« Latino autem Oratori suffragantur auctores nostri Athenagoras, Athanasius, ac preter alios bene multos Epiphanius, qui ad Minucii nostri mentem inde sic argumentatur: »At qui in custodia detinetur, non modo potentiori alicui subiicitur, sed ob maleficium aliquod uinculis cerceri solet« .

Apud Lucianum porro cum sacerdos ipsummet Saturnum interrogasset, num a Ioue filio suo in tartarum, uinculis iniectis, fuisset reuera precipitatus, respondet ille: »Senex iam et podagrosus cum essem ob etatem, unde etiam factum est, ut plerique mihi compedes esse finxerint, , , impar eram uiribus ad tam multa huius etatis facinora punienda . . . . . Itaque mihi consulens, Ioui locum dedi.« Alias tandem cur a Ioue uictus fuerit causas Cicero et Macrobius afferunt .

 Tum postea Minucius: »Ianus uero frontes duas gestat, quasi ut auersus incedat.« Atheneum  enim aliosque quam plurimos ut pretermittamus, Ouidii de illo hec sunt carmina:

Iane biceps anni tacite labentis origo,
   Solus de superis qui tua terga uides.
. . . . . . . . . . . . . . .
Quem tamen esse deum te dicam Iane biformis?
   Nam tibi par nullum Grecia numen habet. 
Cur autem bifrontem eum dixerint, si postules, diuersas tibi rationes reddent Plutarchus, Macrobius, Cyprianus, et uossius . Denique his  adiiciemus hunc Ianum, eodem Macrobio, atque etiam Augustino testibus, non solum bifrontem, sed etiam quatrifrontem, et quatriformem ab ethnicis predicari . Quis ergo non deplorabit horrendam illam ethnicorum cecitatem, qui nos non tam homines, quam hominum monstra, deos esse arbitrabantur, eisque diuinos honores reddebant? Non ibi tamen stetit insana illorum superstitio. Sed plures adhuc non minus infames colebant aliorum deorum figuras, que quidem quomodo ab auctore nostro explicentur et explodantur, iam inuestigandum est.



ARTICULUS II. Quanta dementia ab ethnicis decantata sit Diana alte succincta, uenatrix, mammis multis Ephesia, ac Triuia trinis capitibus, multisque manibus: Iupiter modo barbatus, modo imberbis: Ammon cum cornibus, Capitolinus fulmina gerens, Latiaris cruore perfusus, Feretrius non auditus, cuius tot monstra, quot nomina.


Argumentum suum prosequitur Minucius, ac triplicem exagitat Diane formam: »Diana, inquit, alte succincta, uenatrix, et Ephesia mammis multis, et uberibus  exstructa, et triuia trinis capitibus, multis manibus horrifica.« Dianam uenatricem fuisse quis nescit? Illius autem haud  semel Pausanias  aliique meminere. Eam itaque uenando alte succinctam iure merito dici, ex his collige Ouidii uersibus:

Per iuga, per syluas, dumosaque saxa uagatur
Nuda genu uestem ritu succincta Diane. 
Et rursus alibi,

Talia pinguntur succincte crura Diane.
   Cum sequitur fortes fortior ipsa feras. 
Nihil necesse est alia eiusdem Ouidii, Prudentii , aliorumque, seu carmina, seu testimonia de re satis omnibus nota citari.

Quibusdam uero corrupta uidentur sequentia in  codice nostro manuscripto uerba: »Ephesia, mammis multis et ueribus exstructa.« In animum enim uero suum inducere quidam non potuerunt Dianam, ut pote uirginem, plures habuisse mammas. Putant itaque addendam esse uocem, »Ceres,« que mammosa uocabatur. Alii autem pro »ueribus,« legendum autumant »uberibus,« aut »tuberibus.« Sed leuissime uel potius false sunt he coniecture, nec mutanda est ueteris codicis nostri lectio. Hieronymus siquidem in suo in Pauli ad Ephesios Epistolam commentario hec de utraque Diana, et alte succincta, et mammosa tradidit: »Scribebat ad Ephesios Dianam colentes, non hanc uenatricem, que arcum tenet, et succincta est, sed illam multimammiam, quam Greci uocant; ut scilicet ex  ipsa quoque effigie mentirentur omnium bestiarum et uiuentium esse naturam« .

Neque urgeas Hieronymum ibi sequi errantem Minucium nostrum, atque in eumdem impegisse erroris scopulum. Certum quippe est neutrum errasse; quandoquidem constat Dianam Ephesiam a multis memorari, cuius celeberrimum apud Ephesios templum fuisse nullus ignorat. Atqui eius effigies multis cum mammis illic representabatur, uti patet ex uariis illius simulacris et imaginibus, que a Friderico Ubaldino in suo de symbolica Diane Ephesie statua exposita tractatu, exhibentur .

Nec minus constat has Diane, sicut et alias deorum  statuas rectis ac transuersis sustentatas fuisse uerubus, que sustentacula, et fulcra, seu uirge ferree erant. Nam id disertissime probat Lucas Holstenius, in sua ad Franciscum Cardinalem Barberinum epistola, »de fulcris Diane Ephesie simulacro appositis« . Ibi autem quasdam eiusdem Diane cum suis fulcris, pluribusque mammis imagines, in numismatibus sculptas exhibet. Ex his ergo euidenter colligitur textum auctoris nostri, et Hieronymi testimonium a nonnullis immerito uexari.

Dianam porro Triuiam, trinis capitibus, ut ait Minucius, horrificam, his uersibus canit uirgilius:

Tercentum tonat ore deos, creabumque, chaosque,
 Tergeminamque Hecatem, tria uirginis ora Diane. 
Quos in uersus obseruat Seruius eam non modo Dianam, sed Lucinam quoque et Hecatem nuncupari, ac propter triplicem potestatem, fingi triplicem ac triformem, atque idcirco templa illius in triuiis fuisse constructa. uarro autem ex Ennio animaduertit illam uocari Triuiam, uel quia in triuio ponitur fere in oppidis grecis, uel quia lona dicitur, que in celo tribus uiis in altitudinem, latitudinem, et longitudinem mouetur . Primam haud dubie propter rationem dixit Ouidius:

Ora uides Hecates in tres uergentia formas;
   Seruet ut in ternas compita secta uias

 Quam sane ob causam ab illo uocatur »triceps Hecate, »et ab Horatio, et aliis »Diua triformis.« uidesis Orpheum, Pausaniam, et que ex Porphyrio Eusebius retulit, ac si uelis etiam Prudentium .

Non mirum itaque si triformis cum fuerit, plures quoque manus habuisse perhibeatur. Et certe Rigaltius in hunc Minucii locum testificatur se talem in numismate ereo apud Iohan. Baptistam Altinum uidisse. Adi adhuc, si uelis, Celium Rhodinginum, uossium, uerderium, Giraldum, et alios de eadem  Diana disputantes . Tales ergo deos quis cum Minucio nostro non rideat, ac detestetur?

Nec leuiori ictu Ethnicos ille ferit, qui uarios esse uenditabant Iouis uultus, faciesque diuersas. Quid enim »ipse, inquiebat, Iupiter uester? Modo imberbis statuitur, modo barbatus locatur.« Prius uero Cotta apud Ciceronem sic urgebat uelleium: »Isto modo dicere licebit Iouem semper barbatum« . Sed Lucianus petit ubinam ethnici hunc barbatum Iouem uiderint ? Si tu quoque id postules, respondebit Prudentius:

Ars seminandis efficax erroribus,
Barbam rigentem dum Iouis circumplicat.  
A uirgilio tamen Anxur dicitur:

Circeumque iugum, queis Iupiter Anxurus aruis
Presidet. 
Nomen autem anxur idem ac imberbis significat, quemadmodum Seruius in hos uirgilii uersus nos admonuit: »Circa hunc, inquit, tractum Campanie, colebatur puer Iupiter, qui Anxurus dicebatur, quasi , id est, sine nouacula, quia barbam numquam rasisset,« eratque imberbis. Neque in illo tantum Campanie tractu, sed alibi quoque hac iuuenili forma representabatur. Pausanias enimuero  duo eiusmodi Iouis simulacra iuxta Pelopis templum ab Eleis posita memorat, quorum unum, »Iupiter est impuber, , inter Smicythi dona . . . . . Paululum hinc recta progressis aliud est Iouis impuberis signum: dedicarunt Elcite . Huc accedit et Naso, a quo Iupiter iuuenis ita describitur:

Iupiter et iuuenis, iuueniles aspice uultus;
   Aspice deinde manus, fulmina nulla tenet. 
Posthec Minucius alias recenset ridiculas eiusdem Iouis figuras, quas uenerari ethnicos non pudebat: »Cum Ammon, inquit, dicitur, habet cornua, et cum Capitolinus, tunc gerit fulmina.« At Cicero antea dixerat: »et quidem alia  nobis Capitolini, alia Afris Ammonis Iouis«  . Cur uero Iupiter Ammon cornua habere estimabatur, his Herodotus edisserit uerbis: »Thebani et quicumque propter illos ouibus parcunt, cum ab Hercule, cernere eum uolente, cerni nollet, tandem exoratus, hoc commentus sit; ut, amputato arietis capite, pelleque uillosa, quam ei detraxerat, induta sibi, ita sese Herculi ostenderet, et ob id Aegyptios instituisse Iouis simulacrum facere arietina facie, , et ab Aegyptiis Ammonios accepisse, qui sunt Aegyptiorum, atque Aethiopum coloni, et linguam inter utrosque usurpantes. Qui etiam mihi uidentur ideo se Ammonios cognominasse,  quod Aegyptii Iouem Ammonem appellent« . Inde profecto a Grecis , et a Luciano , a Macrobio, et Arnobio, »arietinis cornibus,« atque a petis Ouidio Claudiano aliisque corniger Ammon uocatur .

De eodem porro Ammone, atque etiam de Capitolino, hec legimus Lucani carmina:

uentum erat ad templum, Lybicis quod gentibus unum
Inculti Grammates habent, stat corniger illic
Iupiter, ut memorant, sed non ut fulmina uibrant.
Aut similis nostro, sed tortis cornibus Ammon. 
Frequentissima Iouis Capitolini apud uarios et  maxime Romane historie scriptores mentio. Eo autem nomine nuncupatus est, quia edes eius et imago in Capitolio collocata fuit. Illius meminere Titus Liuius, Suetonius, Dion Cassius, Plutarchus, Plinius, ualerius Maximus. Denique simulacrum eius uisitur in peruetusto numismate Aurelie Quirine uestalis, in quo sedet superne nudus media corporis parte, inferne amictus, dextera fulmen, sinistra sceptrum gerens, ac circumscriptum nomen habet: Iup. Opt. Max. Capitolinus .

Duplex adhuc Iupiter ab auctore nostro memoratur: »Latiaris, inquit, cruore perfunditur;« quia nimirum humane hostie, uti ostendimus, illi immolabantur: »Et Feretrius non auditur.« Refert Plutarchus uarias huius cognominis rationes, easque his exponit uerbis: , , , . , , , , ,  , , . »Iupiter Feretrius uocatur a tropeo, quod feretro gestabatur, deducto nomine a greca lingua, que passim sermoni latino erat etiam confusa. Alii cognomen esse fulminantis affirmant, a feriendo dictum. Sunt qui deductum uolunt ab ictibus, qui in bello inferuntur. Nam nunc etiam in conflictibus, cum hostibus instant ad feriendum, crebro adhortantur se mutuo« . Addit quorumdam esse opinionem Numam iussisse, ut prima et opima spolia Ioui Feretrio consecrarentur.

Testatum autem Titus Liuius facit hoc cognomen illi datum a Romulo, qui uicto et obtrunccato Acrone, Ceniensium rege, spolia eius »fabricato  ad id apto ferculo,« Liuii ipsa sunt uerba, »gerens in Capitolium ascendit; ibique ea cum ad quercum pastoribus sacram deposuisset, simul cum dono designauit templo Iouis fines, cognomenque addidit Deo: Iupiter Feretri, inquit, hec tibi uictor Romulus rex regia arma fero, templumque iis regionibus, quas modo animo metatus sum, dedico sedem opimis spoliis, que regibus ducibusque hostium cesis, me auctorem sequentes, posteri ferent« . Eamdem historiam memorie commendarunt non solum Dionysius Halicarnasseus, Dion Cassius, Florus, Messala Coruinus, aliique .  At iam citatus a nobis ipsemet etiam Plutarchus, aperte significat inde manasse morem, ut opima occisorum ducum spolia eidem Ioui Feretrio ferrentur . Hinc etiam Propertius canebat:

. . . . . . . . Causa Feretri,
   Omne quod certo dux ferit ense ducem.
Seu quia uicta suis humeris hec arma ferebant,
   Hinc Feretri ducta est ara superba Iouis. 
Quidam uero in hoc Minucii textu, »Feretrius non auditur,« corruptum esse putant ultimum uerbum »auditur,« ac legendum »aditur.« Numa enim Pompilius post Romuli mortem iussit opima hostium  spolia Marti, aut Quirino, non Ioui Feretrio deferri. Deinde uero quid significare potest uerbum »non auditur.« Numquid Feretrium Iouem esse mutum? At nonne etiam mutus pariter erat Iupiter Latiaris? Alii tamen scriptum in codice nostro manuscripto, »non auditur,« retinendum censent, atque aduerbium »non« ibi sumi pro uoce »nomen« Perinde ac si Minucius dixisset, Feretrii nomen cuius nullum erat simulacrum, amplius »non auditur.« Quibusdam autem exemplis id probare nituntur, sed que non magni sunt momenti. Quid ergo, si hec uerba »non auditur,« suo natiuo sensu accipias, pro relinquitur, spernitur, contemnitur? Nonne satis aperta claraque erit Minucii sententia, Iouem Latiarem suo adhuc  tempore cruore perfundi, sed non amplius audiri Feretrium? Ceterum siue legas »auditur,« siue »aditur,« nec multum diuersa eorum significatio, nec a Minucii mente ualde aliena uidebitur.

Denique »tot, inquit adhuc Minucius, Iouis monstra, quot nomina.« Et ideo certe Theophilus in suo ad Autolycum libro: »Te, aiebat, interrogare lubet, o homo, et quot tandem inueniantur Ioues. , , , , , , , : Iupiter primum Olympius, deinde Latiaris, Cassius, Fulminator, Propater, Peruigil, urbium Defensor, Capitolinus. Et quidem Iupiter, Saturni filius, Cretensium rex, in Creta sepultus  est« . Ceteros autem Ioues nulla sepultura dignos fuisse arbitratur.

Porro autem de infinita propemodum illorum, quos trecentos quidam fingebant, Iouium turba et multitudine, aut ut recte auctor noster dixit, monstris et portentis uidesis Lilium Giraldum, ac si lubet et uacat, que alibi disputauimus .



ARTICULUS III. Exponitur aliud eiusdem momenti argumentum, quod deprompsit Minucius ex indignis, et turpissimis deorum factis, quibus ferebatur Erigone laqueo suspensa, Castor et Pollux alternis ac morientes, Aesculapius fulmine percussus, Oeteis ignibus crematus Hercules.


Ab absurdissimis planeque ridiculis deorum formis transit Minucius ad turpissima nelandaque illorum facinora, quibus illos non modo deorum, sed hominum etiam ratione preditorum nomine prorsus indignos esse euidentissime demonstrat. Ad id autem probandum plura ex iis singillatim recenset, eumque in hac, quemadmodum in superiori argumentatione, sequemur.

Ab Erigone autem dicendi sumit initium: »Que suspensa, sicut ille ait, de laqueo est; ut uirgo inter astra ignita sit.« Duplex uero est Scriptorum  ethnicorum de illa Erigone opinio, seu potius fabula. A quibusdam enim dicitur filia Icari Atheniensis, quem cum rustici temulenti occidissent, illa paterne necis a cane admonita, uisoque illius cadauere, laqueo se suspendit. Post mortem uero ipsa uirgo, ac canis monitor suo nomine sedem inter astra habere finguntur.

Fabulantur alii Erigonem fuisse Aegysti, et Clytemnestre filiam, que ut Orestem accusaret, Athenas cum Tyndaro auo suo profecta ubi de illius absolutione certior facta est, laqueo uitam sibi ademit.

Minucius uero magis spectasse uidetur ad primam opinionem, qua Erigonem canemque illum inter astra censeri garriebant, quemadmodum Statius  cantauerat:

. . . . uim ceptis indulgent astra, meeque
Aestifer Erigones spumat canis. 
Plura si desideres, Nonnium, Seruium, aliosque adire licet . Quamobrem Tatianus ethnicis obiecerat: , »Canis Erigones in celo ostenditur« .

Obseruare porro hic iuuat in nostro ms. codice legit, »ut in astra ignata sit« proculdubio librarii lapsu. Quapropter in editis scriptum est »ignita sit,« id est, ut Erigone inter astra ignea collocaretur.  Nec plane reiicienda hec emendatio, que citatis Statii et Tatiani uerbis haud inepte stabiliri potest. Gronouio tamen non placuit, corrigique maluit »signata sit,« id est locata. Sed prius ostendere debebat ubinam Minucius hoc loquendi modo utatur. Ceterum quecumque sit genuina illius lectio, apertissime significat absurdam omnino esse gentilium de diis suis opinionem, qui Erigonem posteaquam laqueo uitam finiuit, et deam, et inter astra positam serio predicabant.

Post hec Minucius, et sequester eius Cyprianus: »Castores,« hoc est, Castor et Pollux, »alternis moriuntur, ut uiuant« . Que quidem paulo uberius a Lactantio  sic exponuntur: »Castor et Pollux dum alienas sponsas rapiunt, esse gemini desierunt. Nam dolore iniurie concitatus Idas alterum gladio transuerberauit, et eosdem pete alternis uiuere, alternis mori narrant« . Fingebant enim Castorem et Pollucem, Phebes et Talaite filiarum Leucippi, que Lynceo et Ide desponsate fuerant, amore captos. Quamobrem Castor a Lynceo, ut quidam autumant, uel ab Ida, uel a Meleagro, uel a Policine, ut alii opinantur, interfectus est. Pollux uero a Ioue patre suo petiit, ut Castorem immortalitate donaret. Sed id impetrare cum non potuisset, obtinuit ut immortalitatis dimidium uni, et alteri dimidium impertiretur. Alternis  itaque diebus uiuere dicti sunt, uel, ut ait Plinius, »alternis diebus uiuentes morientesque« . Eam autem in rem habemus citatos ab Origene hos Homeri uersus:

, ,
, .
»Interdum quidem uiuunt alternis diebus, interdumque rursus moriuntur, honorem autem sortiti equalem diis« . Inde a Tatiano post eumdem Homerum uocantur . Denique, ut alios complures omittamus, de iis canit uirgilius:

 Si fratrem Pollux alterna morte redemit,
Itque, reditque uiam toties. 
Sed id omnibus persuasum non fuisse alibi uidebimus.

Dehinc uero Minucius, atque etiam totidem uerbis Cyprianus: »Aesculapius ut in Deum surgat, fulminatur« . Quis iste sit, si a Cicerone postulabis, responsum ab eo accipies: »Aesculapius secundus, secundi Mercurii frater: is fulmine percussus, dicitur humatus esse Cynosuris« .

 Cur autem fulmine percussus fuerit, si rursum scisciteris, respondet Diodorus Siculus: »Pluto querelam de Aesculapio, quod uidelicet medicatione eius mortuorum numerus subinde decresceret, apud Iouem instituit, eumque de diminuta regni inferni potentia accusauit. Hoc iratus Iupiter fulminis ictu Aesculapium necauit. , « . At Plato scribit illum ideo fulmine ictum, quia auaritia auroque corruptus, »opulentum quemdam uirum lethali morbo laborantem, et animam agentem curauerit« . Aut sicuti uirgilius cecinit: Quia Hippolytum, nouerce sue arte occisum, ad uitam reuocauerit .  Eadem dixit Pindarus laudatus a Tertulliano, Arnobio, Athenagora, qui secundum testem Hesiodum acciuit, a quo tamen hominis a mortuis excitatis nomen recitatur . Legesis preterea Lucianum, Origenem, Arnobium, Lactantium, Theodoretum, ac si graue non sit, que a nobis in superiori tomo annotata sunt . Recte igitur, Plato, Tertullianus, et Lactantius,  uti suo loco uidebimus, inde cum auctore nostro concludunt Aesculapium dici non posse Dei filium.

Quid plura? »Hercules,« auctoris adhuc nostri, totidemque Cypriani uerba sunt, »ut hominem exuat, Oeteis  ignibus concrematur.« Res tota, seu hec fabula a Diodoro Siculo, quem Seruius sequitur, hunc narratur in modum. Postquam Hercules interulam, a Deianira philtro Centauri, ad perniciem comparato, perunctam induisset, in exitialem, uel ut narrat Arnobius, in comitialem morbum statim incidit. Dehinc morbo ingrauescente, et omni recuperande salutis spe abiecta, pyram, ut Delphico oraculo obtemperaret, conscendit. Huic ignem subiecit Philoctetes, moxque fulminibus tacta in cineres cum Herculis corpore  redacta est. Postea uero cum ossa illius frustra Iolaus conquisiuisset, fama percrebuit illum ad deos conuolasse. Augustinus uero indicat ubi, et quo tempore id factum, et quis ille Hercules fuerit. Tum inde et ad auctoris nostri mentem apposite, ita argumentatur: »Quomodo nunc quidem est, non uideo quo pacto ille Hercules, cui in monte Oeteo allate lampades fuerunt, ut ait Acius, in domum eternam patris, Iouis, ex illo ardore peruenerit.« Adisis Ouidium, lib. IX Metamorph. fabula 3; Sophoclem in Trachiniis, tom. II Pet. Grec.; Ciceronem lib. II Tusculan. pag. 138; Senecam in Hercule Oeteo; Iustinum Martyrem, Apolog. I, pag. 76; Athenagoram, Legat. pro Christian. pag. 53; Theodoretum, Serm. 3, de Angel., pag. 510, et fusius Sermon.  8 de Martyr., pag. 594, et seqq.; Lactantium lib. I Institut. diuin., cap. 9; atque Hyginum et Apollodorum, qui de his aliisque memoratis gentilium opinionibus plura scripto tradiderunt.



ARTICULUS Iu. Cur ac quomodo Minucius ostendat falsos esse Gentilium deos, lectitatis ab omnibus ad uite morumque institutionem libris Homeri, quibus decantantur uenus sauciata, Mars uinctus et uulneratus; Iupiter a Briareo liberatus, Sarpedonem deflens, illectusque ueneris loro, Hercules stercora egerens, Admeti pecus pascens Apollo, Neptunus muros reficiens Laomedontis, fulmen Iouis cum Aenee armis fabricatum, Martis uenerisque adulterium, Ganymedes a Ioue raptus, ac quam merito Homerus a Platone ex ciuitate sua eiectus sit.


Deplorat Minucius miseram prorsus et infelicem ethnicorum conditionem, qui aniles de diis suis fabulas a parentibus edocti, pene cum lacte suxerant. Quin etiam grandiores facti, »ipsis studiis et disciplinis,« eas petarum ac potissimum Homeri didicerant carminibus. In iis enim que iucunda sibi uidebantur, uenena bibentes, auditis deorum suorum flagitiis, mores suos corruperunt. Quid enim non fecissent, audientes Homerum illum, ut ait Minucius, »inclytum, laudatum, coronatum,« ab omnibus populis, qui »bello Troico deos, etsi ludos facit, tamen in hominum rebus et actibus miscuit? Hic eorum  paria composuit, sauciauit uenerem, Martem uinxit, uulnerauit, fugauit. Iouem narrat a Briareo liberatum, ne a diis ceteris ligaretur, et Sarpedonem filium, quoniam morti non poterat eripere, cruentis imbribus fleuisse, et loro ueneris illectum, flagrantius quam in adulteras soleat, cum Iunone uxore concumbere.« Eadem plane, sed aliis uerbis scripserat Tertullianus: »Sed conuersus ad litteras uestras, quibus informamini ad prudentiam, et liberalia officia, quanta inuenio ludibria? Deos inter se propter Troianos et Achiuos, ut gladiatorum paria, congressos depugnasse: uenerem humana sagitta sauciatam; Martem tredecim mensibus in uinculis pene consumptum; Iouem ne eamdem uim a ceteris celitibus experiretur, opera cuiusdam monstri liberatum; et  nunc flentem Sarpedonis casum, nunc fede subantem in sororem, sub commemoratione non ita dilectarum iampridem amicarum« . Integra Minucii nostri ac Tertulliani loca simul retulimus; tum quia sibi inuicem mutuo lucem afferunt; tum quia adeo similia sunt, ut sua Minucius a Tertulliano mutuatus uideatur.

Que autem Tertullianus ex ethnicorum litteris generaliter tantum, hec Minucius noster ex Homero deprompta esse declarat. Atque hinc intelligimus cur illi, aliique christiane religionis defensores hasce absurdissimas, uixque ulli sane mentis homini credibiles fabulas, ethnicis omnibus ad falsas illorum religiones destruendas obiecerint. Tanto enim in honore apud illos erat Homerus, ut pueros decantata ab illo  deorum ludibria docerent, aliique illius carminibus »ad prudentiam,« ut ait Tertullianus, »et liberalia officia« informarentar. Itaque his a prima etate imbuti, tantoque, uti putabant, uiro fidem derogare nefas ducentes, facile crediderunt tales esse deos suos quales ab eo et aliis petis ficti, in theatris postmodum, ac mysteriis, ut infra ostendemus, publice representabantur. Quamobrem« his, ait Minucius, atque huiusmodi figmentis, et mendaciis dulcioribus corrumpuntur ingenia puerorum, et iisdem fabulis inherentibus, ad usque summe etatis robur consenescunt, cum sit ueritas obuia, sed requirentibus.« Ad hec uero tametsi Homerus, aliique pete tam nefanda turpiaque de diis carmina fecerint, ipsi tamen, sicut ait Augustinus, ethnicorum theologi dicebantur  . Non mirum igitur, si Minucius noster, aliique uetustissimi Ecclesie Patres hanc Homeri ceterorumque petarum auctoritatem, licet ridiculis adeo fabulis fundatam, serio sepiusque profligauerint.

Quia uero Minucius et Tertullianus Homeri nec libros, nec loca, ubi hec que narrant, scripta sint, citauerunt, nostri idcirco officii esse duximus, ea singillatim indicare, aliosque appellare, quibus, au similiter laudantur, aut confirmantur. De uenere autem sauciata, nimirum a Diomede, quod primum Minucius memorat, illud legimus in quinta Homeri Iliad. u. 335, et seqq. citatumque fuit a Platone, lib. IX Sympos. Quest. 4, pag. 739; uirgilio, lib. II Aeneid. u. 277; Iustino Martyre, Cohort. ad Grec. pag. 3; Athenagora, Legat. pro Christian., pag. 21; Clemente Alexandrino, Admonit. ad Grec., pag. 23; Athanasio, Orat. contr. Grec., § 12, pag. 112.

De Marte etiam uincto et uulnerato quod Minucius narrauit, decantatum inuenies eadem Homeri Iliade u. 385, et seqq. de quo etiam Clemens Alexandr. et Athanasius citatis locis, ac Gregorius Nazianzenus Orat. 3, contr. Iulianum, pag. 258, et Orat. 4, pag. 308.

Cecinit adhuc Homerus, quem Minucius subinde notat, Iouem a Briareo liberatum, Iliade I, u. 399, et seqq.; de quo postea Iustinus Martyr Cohort. ad Grec., pag. 3; et Seruius in lib. uI Aeneid. pag. 415.

Dehinc uero apud eumdem Homerum Iliade XuI,  u. 667, et seqq. id reperies, quod de eodem Ioue et Sarpedone narrat non solum Minucius, uerum etiam Athenagoras, Legat. pro Christian. pag. 21, et Clemens Alexandrinus, Cohort. ad Grec.; a quibus duo Homeri carmina transcripta sunt.

Denique de loro seu cingulo, quo uenus, sicut ait auctor noster, Iouem illexit, cantantem audies Homerum Iliad. XIu, u. 204 et seqq. Gregorius autem Nazianzenus illud in ethnicos, sicuti Minucius, uertit Orat. 3, aduersus Iulianum, pag. 258. uidesis ibi notas Billii, qui huius pete carmina, de illo ueneris loro, latinis uersibus reddidit.

Age uero, atque alia uideamus non minus absurda, aliis pariter Homeri uersibus haud dubie descripta, que Minucius non designauit: »Hercules,« inquit,  »stercora egerit, et Apollo Admeto pecus pascit, Laomedonti muros Neptunus instituit.« At quintus a Diodoro Siculo perhibetur Herculis labor, quo Augie regis stabulum stercoribus purgauit. Pluribus hec ille explicat, non secus ac Pausanias, Natalis Comes et alii bene multi . uide autem utrum auctor noster ad Homeri Iliad. II, u. 695, et seqq. collineare uoluerit.

Longe autem clarius ille cecinit memoratos ab auctore nostro Apollinem, qui pecus pauit Admeti; et Neptunum, qui Troiano Laomedonti muros construxit. Primum enimuero occurrit Iliade secunda u. 780 et seqq.; secundum uero Iliade XXI, u. 443, quas Pausanias citasse legitur . De utroque autem Apolline, et Neptuno Lucianus, de Sacrificiis pag. 188. Arnobius lib. Iu aduers. Gent., pag. 144; Lactantius lib. I, cap. 10; Tertullianus Apolog., cap. 14; Cyprianus, lib. de idolorum uanitate pag. 11; Augustinus, lib. III de Ciuit., cap. 2, et lib. XuIII, cap. 13; Seruius in lib. III. Georg. uirgilii u. 2, atque in lib. I. Aeneid., u. 554; uossius lib. I de Orig. et progr. Idol., cap. 15, pag. 16, et lib. II, cap. 12, pag. 187. De Apolline tandem Callimachus Ode 2, in Apollinem; Euripides prologo in Alcestim; Nonnius lib. I. Dionys. u. 323; Ouidius, lib. II de Arte amandi, pag. 447; Athenagoras, Legat. pro Christian., pag. 22; Tatianus Orat. contr. Grec., pag. 159; Eusebius in Chron. lib. I, pag. 19. Atque  ex iam citato, et alio Augustini loco lux aliqua preferri potest his, que de eadem Apollinis seruitute a Clemente Alexandrino scriptis tradita alibi annotauimus .

Pergit Minucius, ethnicisque exprobrat: »Iouis fulmen cum Aenee armis in incude fabricatum.« uulcani de incude procul dubio loquitur. At Homerus narrat quomodo in illa idem uulcanus, non Aenee quidem, sed Achillis arma fabricauerit . Expende igitur num auctor noster ibi non solum ad Homerum respexerit, sed etiam ad uirgilium, qui quidem cecinit uulcanum Cyclopibus fulmina Ioui fabricantibus, precepisse, ut iis relictis arma que uenus poscebat,  Aenee conficerent .

At deprehensum, sicuti adhuc Minucius noster loquitur, ab uulcano, Martis et ueneris adulterium Homerus et Ouidius cantauerant . Si Luciano autem credimus, saltator quidam per se sine strepitibus et tibiis, sed saltu tantum ac gestu illud nefarium deorum adulterium expressit . Inde Porro Clemens Alexandrinus dicebat: , »uenus propter Martem est probro et dedecore affecta.« De eo Arnobius et Lactantius, uti nos infra notabimus .

 Postremo apud Homerum legitur, quod ait Minucius: »In Ganimedem, Iouis stuprum, celo consecratum.« Et certe Pausanias: , . »Homerus carminibus mandauit suis raptum a diis Ganymedem, Ioui ut pocula ministraret, pro eo uero equos Troi,« eius scilicet patri, »datos« . Sed Grecum ipsummet apud petam, si lubet, poteris loco a nobis citato adire, et Ouidium, lib. X Metam., fab. 5; Theocritum, Idyl. 12, u. 35, et seqq.; Apollonium, Argonaut. lib. III, u. 114 et seqq. ac Nonnum Dionys., lib. I, u. 316.

Ex tota porro illa auctoris nostri argumentatione,  uides sane quam merito ipsi probetur sententia Platonis, qui Homerum, inclytum, ut diximus, »laudatum et coronatum,« quo etiam uerbo Tertullianus usus est, propter illa exsecranda detestabiliaque commenta e ciuitate sua eiecit, tamquam licentie et impietatis magistrum, ut ait Theodoretus, uel tamquam iuuentutis pestem, sicut Origenes recte arguit. Sed ipse Plato omnesque omnino ethnici hosce decantatos ab Homero scelestos, aliosque Gentilium deos non una, sed omni ciuitate ac parte mundi eiicere debebant .



CAPUT XuIII. EXAMINATUR CAECILII ARGUMENTUM QUO GENTILIUM DEOS EXSISTERE EO PROBARE NITITUR, QUIA ROMANI PIO EORUM CULTU IMPERIUM TOTIUS MUNDI MERUERINT.



ARTICULUS PRIMUS. Exponitur illud Cecilii argumentum.

Contendit Cecilius Romanorum imperium ideo »ultra solis uias, et ipsius Oceani limites« propagatum, quia non aliquos tantum, sed omnes deos, uniuersaque numina pio semper cultu ac uera religione coluerunt. Neque id solus ille Cecilius asseruit uenditauitque, sed alii etiam plerique omnes ethnici, atque imprimis ualerius Maximus. Hec enim ipsa  sunt illius uerba: »Non mirum, si pro eo imperio augendo custodiendoque pertinax deorum indulgentia semper excubuit, quod tam scrupulosa cura, paruula quoque momenta religionis examinare uidetur; quia numquam remotos ab exactissimo cultu ceremoniarum oculos habuisse nostra ciuitas existimanda est« . Tantam autem Romani sua in deos pietate mercedem accipere non potuerunt, quin hi dii reuera exstiterint, summaque fuerit eorum potestas.

Sed quid sibi, inquies, uoluit Cecilius, qui dum uaria Romane illius pietatis officia insolentius predicat, haud dubitanter asseuerat eosdem Romanos non sola sua pietate, sed uirtute etiam bellica maximum illud ab diis suis impetrasse beneficium? At mentem  sensumque illius haud magna proculdubio difficultate intelliges, si prius obseruare uelis: »In oppugnationibus« urbium, quemadmodum post uerrium Flaccum scribit Plinius, »solitum a Romanis sacerdotibus euocari deum, cuius in tutela oppidum esset, promittique illi eumdem, aut ampliorem apud Romanos cultum. Et durat,« pergit ille, »in pontificum disciplina id sacrum, constatque ideo occultatum, in cuius tutela Roma esset, ne qui hostium simili modo agerent« . Eadem narrat Macrobius, formulamque exhibet, qua Romani in urbium obsidionibus tutelares earum deos euocare, ipsisque templa ac ludos uouere consueuerant . Itaque hunc procul dubio ob bellicum morem asserit Cecilius Romanos  a diis obstinuisse totius mundi imperium. Quomodo autem id probare conatus sit, attendamus, si placet. Primum, »dum exercent,« inquit, »in armis uirtutem religiosam«, deorum scilicet pia, uti diximus, euocatione, factisque solemnibus uotis, precibus, et sacrificiis. Secundo, »dum urbem, Romam, muniunt sacrorum religionibus,« tam suis, quam aliarum a se deuictarum gentium. Nam iis debellatis, illarum cum deos, tum sacrum, seu potius prophanum nefandumque cultum Romam asportabant. Atque eamdem ob causam subiecit Cecilius: »Dum undique hospites deos querunt, et suos faciunt.«

Prosequitur ille, aitque Romanos non his tantummodo piis sacrisque ritibus urbem suam muniuisse,  uerum etiam, »castis uirginibus, nimirum uestalibus, multisque honoribus ac nominibus sacerdotum«, id est, stipendiis, reditibus, immunitatibus, ac priuilegiis. Et hunc quidem esse auctoris nostri sensum, a quibusdam minime perceptum, confirmari potest Symmachi itidem gentilis, atque Ambrosii ei respondentis auctoritate. In sua enimuero Symmachus ad ualentinianum Imperatorem Relatione his eum compellat uerbis: »Honorauerat lex parentum uestales uirgines, ac ministros deorum uictu modico, iustisque priuilegiis« . Cui respondet Ambrosius: »Sacerdotibus suis et ministris queruntur alimenta publica non deberi . . . . . Nemo tamen donaria delubris, et legata aruspicibus denegauit: sola sublata sunt predia,  quia non religiose utebantur iis, que religionis iure defenderent« .

Audacter adhuc Cecilius contestatur deos tulisse certissimum Romanis auxilium, »dum obsessi, et citra Capitolium capti, colunt deos, quos alius iam spreuisset iratos, et per Gallorum acies, mirantium superstitionis audaciam, pergunt telis inermes, sed cultu religionis armati, dum captis hostilibus menibus, adhuc ferociente uictoria, numina uicta uenerantur.« De Senonibus procul dubio loquitur, qui capta urbe Roma, Capitolium obsidebant. Nec dubitauit Symmachus hebes obtusumque illud telum in Christianos his paucioribus uerbis adhuc torquere: »Hec sacra Annibalem a menibus, a Capitolio Senonas repulerunt« .

At Gronouius post aliquos alios in auctoris nostri textu, ac contra manuscripti nostri codicis fidem pro »iratos«, legendum ominatur, »iratus.« Non enim Romani,« inquit, »contempserunt deos iratos, a quibus se castigari sentiebant. Minucii itaque hunc opinatur esse sensum: Romani colunt deos suos, quos alius iis opem suam negantibus »iratus,« iam spreuisset. uerum melior proculdubio erit sensus, si legas: »Quos alius iam spreuisset iratos«, sibique idcirco auxilium non ferentes. Quid namque, si ibi nomen »iratos« opponatur »diis propitiis,« de quibus plura apud Brissonium legi possunt?«  Que porro Cecilius de Capitolio a Senonibus obsesso, atque Romanorum in deos  religione enarrat, hec a Tito Liuio, ualerio Maximo, Floro, aliisque explicata inuenies .

Ad hec uero Cecilius aliud religionis Romanorum certum esse putat argumentum, »dum aras extruunt ignotis numinibus et Manibus.« De primis hec sunt Tertulliani uerba: »Inuenio plane ignotis diis aras prostitutas. Sed attica idololatria est. Item incertis diis, sed superstitio Romana est. Porro incerti dii minus noti, ut minus certi; et proinde ignoti, quia minus certi . Quibus autem uerbis ignoti illi dii inuocarentur, si scire aueas, Gellius, Macrobius, ac Brissonius te docebunt .

Miraberis forsitan in mentem quibusdam uenisse adulteratum esse illud Cecilii uerbum, et »Manibus,« ac pro illo scribendum »inanibus.« Nihil quippe magis contra auctoritatem ms. codicis regii, et auctoris mentem fingi potuit. Quis enim nisi somniando suspicatus est Cecilium, qui ibi ethnici hominis contra Christianum partes agit, serio dixisse a Romanis aras diis »inanibus« fuisse exstructas?

At quorsum, inquiunt, ibi »Manium« mentio, aut cui incogniti esse poterant? Quid ergo, si adiectiuum »ignotis«, ad solum substantiuum »numinibus« referatur? Manium autem ibi Cecilius idcirco meminit, quia ethnici sepius eos inuocabant, sacrificiaque illis  faciebant. Neque etiam adeo erant, sicuti uolunt, omnibus cogniti. Nam alii, quemadmodum obseruat Seruius, illos celestes, alii infernos deos, alii nocturnos, atque inter celum et terram uagari arbitrabantur. De his plura Seruius, et Lilius Gyraldus . Nihil igitur mutandum in auctoris nostri textu, siue cognitos, siue incognitos Manes dixeris.

Denique concludit Cecilius: »Sic dum, Romani, uniuersarum gentium sacra suscipiunt, etiam regna meruerunt.« uerum quidem est uniuersa gentium sacra a Romanis suscepta fuisse. Nam Ouidius id unico hoc uersu cecinit:

Dignus Roma locus, quo Deus omnis eat.  (Ouid., l. I, Fast., § 3,
Sed de his alius nobis dicendi locus erit.

Cecilius porro aliique gentiles ex hactenus dictis confici posse putabant deos suos reuera existere, quia Romani, »dum uniuersarum,« uti ille garriebat, »gentium sacra suscipiunt, etiam regna meruerunt.« Negari autem non potest, hanc argumentationem non minimi profecto esse ponderis, si tanta ueritate, quanta falsitate niteretur. uim illius plane sensit Tertullianus, eamque hisce nichil utique dissimulando proposuit uerbis: »Non omittam congressionem, quam prouocat illa presumptio dicentium, Romanos pro merito religiositatis diligentissime in tantum sublimitatis elatos, ut orbem occuparint, et adeo dignos esse, ut preter ceteros floreant, qui illis officium  preter ceteros faciunt . Sed hoc eruditissimus ille Africanus scriptor falso, sicut suo loco uidebimus, falsius esse demonstrat. Nunc autem quomodo hoc ipsum argumentum a Minucio nostro refellatur, examinandum est.



ARTICULUS II. Quomodo Minucius Cecilii refellat argumentum, ac demonstret Romanorum imperium, neutiquam illorum in deos religione, sed impietate et sceleribus esse fundatum, nullumque iisdem Romanis ad propagandos regni fines auxilium deos tulisse, nec primo quidem peregrinos, et aduenas, Martem Thracium, Iouem Creticum, Iunonem Argiuam, Samiam, et Penam, nec Dianam Tauricam, aut Ideam Matrem.


Ridiculam Romanorum in deos suos pietatis iactantiam tanta facilitate Minucius reprimit, quanta temeritate uenditabant se singulari castissimoque eorumdem deorum cultu meruisse totius mundi imperium. Nullius enim gentis siue eius primordia, siue progressus  spectes, maior fuit, quam Romanorum impietas. Sciunt sane omnes primam illorum originem non aliunde ductam, quam a perditorum, facinorosorum, incestorum, sicariorum, et grassatorum multitudine, in asylum congregata, ac Romulum parricidio iecisse urbis sue fundamenta . Mox ille »alienas,« uti Minucius ait, »uirgines sine more«, id est, sine ullo exemplo, aut bono more, »rapuit.« Quo loquendi modo ad illud uirgilianum alludit:

. . . Et raptas sine more Sabinas. 

Tum deinde Romulus bellum intulit, »earum parentibus, id est, soceris suis.« Que quidem uerba in regio codice leguntur. Cur ergo illa quidam prepostere  textui inserta ariolentur, non uidemus. Adde uero hec confirmari Cypriani testimonio, qui ea omnia, hactenus memorata, ex hoc ipso auctoris loco delibauit . Cum autem hec nemine reclamante sint certissima, ex his recte Minucius contra Cecilium concludit nichil esse his Romanorum initiis »irreligiosius«, magisque sceleratum et impium.

Pergit ille, et ostendit Romanos eadem, qua ceperant, impietate imperium suum propagasse, proximas uidelicet ciuitates, cum suis templis et altaribus euertendo, captos hostes cogendo suis sceleribus sociari, »templaque omnia de manubiis, id est, de ruinis urbium,« Minucii uerba sunt, »de spoliis deorum, de cedibus sacerdotum, construendo.« Quamobrem,  »toties,« ut ille adhuc ait, »Romanis impiatum est, quoties triumphatum. Tot de diis spolia, quot de gentibus et tropea.« Unde hanc meritissimo iure elicit conclusionem: »Igitur Romani non ideo tanti, quod religiosi, sed quod impune sacrilegi.«

Perpendas autem uelim, utrum Minucius, cum hec scriberet, ad Tertulliani Apologeticum non respexerit. Nam in hoc libro postquam eamdem ethnicorum iactationem exagitauit, atque oppressit, argumentum suum hac simili conclusione absoluit: »Ergo non ante religiosi Romani, quam magni, ideoque non ob hoc magni, quia religiosi. Atqui quomodo ob religionem magni, quibus magnitudo de irreligiositate prouenit? Ni fallor enim, omne regnum uel imperium  bellis queritur, et uictoriis propagatur. Porro bella et uictorie captis et euersis plurimum urbibus constant. Id negotium sine deorum iniuria non est. Eedem strages menium et templorum, pares cedes ciuium et sacerdotum, nec dissimiles rapine sacrarum diuitiarum et profanarum. Tot igitur sacrilegia Romanorum, quot tropea: tot de diis, quot de gentibus triumphi: tot manubie, quot manent adhuc simulacra captiuorum deorum« .

Quod autem Minucius ex hostium urbiumque captarum manubiis templa deorum a Romanis uictoribus constructa refert, id Flori testimonio luculenter confirmatur. De Tarquinio etenim Superbo hec ab eo memorie mandata legimus: »De manubiis captarum  urbium templum erexit« . Tertullianum uero mox audiuimus dicentem Romanorum manubias esse captiuorum deorum simulacra At hoc quidem non minus aperte his Prudentii uersibus asseritur:

Innumeros post deinde deos, uirtute subactis
Urbibus, ex claris peperit sibi Roma triumphis,
Inter fumantes templorum armata ruinas
Dextera uictoris, simulacra hostilia cepit,
Et captiua domum, uenerans seu numina uexit.
. . . . . . . . . . . . . . . .
Roma triumphantis quoties ducis inclyta currum
Plausibus excepit, toties altaria diuum
Addidit, et spoliis sibimet noua numina fecit. 
At breuius Lactantius et templa, et simulacra significasse uidetur. Ubi enim hostium urbes armis Romanorum  subuersas memorat, ibi continenter subiungit: »Consecrant diis manubias, et rapinas suas« . Ex manubiis siquidem, id est, pecuniis ex uendita hostium suorum, ut alibi explicabimus, preda coactis, noua deorum edificabant templa; ac rapta, secumque Romam asportata deorum simulacra, et in templis suis collocata denuo consecrabant ornabantque.

Testis quoque nobis est Cicero detractum a Dionysio tyranno amiculum, quo Iouem ornarat ex manubiis Carthaginensium tyrannus Gelo. Quadam insuper in Oratione: Qui cum Aetolis, ait, Ennio comite, bellauit Fuluius, non dubitauit manubias Musis consecrare .

Pergit Octauius, atque suo et Christianorum nomine ab aduersario suo, aliisque ethnicis, petit quinam dii Romanis propitii, atque in bellis ad propagandos fines imperii sui adiutores uenerint, num peregrini et aduene, uel proprii ac uernaculi? Atqui nulli ex iis opem Romanis ferre potuerunt. Non primi quidem. Nam quomodo Romanis propitii adiutoresque fuissent, qui numquam potuere clientes cultoresque suos contra hostium suorum impetus tueri: »Neque enim eos,« ait Minucius, »aduersus suos homines, a quibus colebantur, uel Mars Thracius, uel Iupiter Creticus, uel Iuno Argiua, nunc Pena, nunc Diana Taurica, uel mater Idea, uel Aegyptia, illa non  numina, sed portenta, iuuerant.« Eos enimuero Romanorum armis uictos, profligatosque fuisse nemo est qui nesciat. Quamobrem Cyprianus, qui eadem ex hoc auctore nostro repetit, continenter adiecit: »Que utique si quid potestatis habuissent, sua ac suorum regna seruassent« .

Scire autem si quis cupiat, qui sint illi, quos Minucius portenta numinum appellauit, dicemus Martem ideo Thracium cognominari, quia nonnulli eum ex Thracia oriundum putauerunt, uti a nobis alibi obseruatum est . Ad hec uero Ammianus Marcellinus  Martem Thracibus maximo honori cultuique fuisse testificatur.

De Ioue autem Cretico, quem scilicet in Creta  natum et sepultum ferebant, quemadmodum Iunone, tum Argiua, cum Samia haud semel disputauimus .

Huc accedat Cicero , qui de prima Iunone hec posteris tradidit: »At non est talis, ac Sospita, Argiua, nec Romana Iuno. Ergo alia species Iunonis Argiuis, alia Latinis.« De hac autem Iunone illud uirgilii carmen legimus:

Iunoni Argiue iustos adolemus honores.

uidesis Pausaniam , Lucianum , et Strabonem , qui mentionem illius haud semel fecerunt, sicut et alii recentiores bene multi.

 De Iunone uero Samia hec narrat Aethlius apud Clementem Alexandrinum : , , , . »Samie Iunonis prius quidem erat tabula, postea autem, Archonte Procleo, in formam statue efficta est.« Unde patet quam antiqua fuit illius apud ethnicos ueneratio. Lege adhuc, si uelis, Pausaniam , et Origenem . Utriusque porro illius Iunonis, ac tertie, que Pena, seu Carthaginensis uocabatur, his uirgilius carminibus meminit:

Urbs antiqua fuit 
Carthago. . . . . . . . .
 . . . . . . . . . . .
Quam Iuno fertur terris magis omnibus unam
Posthabita coluisse Samo: hic illius arma
Hic currus fuit: hoc regnum dea gentibus esse,
Si qua fata sinant, iam tum tenditque fouetque.
. . . . . . . . . . . .
Prima quod ad Troiam pro caris gesserat Argis. 

Denique de Matre Idea infra dicetur, sicut et de monstrosis Aegyptiorum numinibus superius disseruimus. Et hi quidem dii deeque sunt, quos sicut alium quemlibet, nullam omnino opem Romanis tulisse Minucius recte asseruit. Nec longe aliter aduersus Symmachum Ambrosius postea argumentatus est. »Utrum uolunt, eligant. Si in Romanis uicerunt sacra, in Carthaginensibus ergo superata sunt: si in  Carthaginensibus triumphata, nec Romanis utique profuerunt« .

Recte ergo Minucius ex dictis concludit nichil magis dictu absurdum, quam ab huiuscemodi diis et deabus desertos oppressosque cultores suos, ut Romani imperii fines dilatarentur. Eumdem plane in modum idem Ambrosius aduersus Symmachum disputauit: »Nam de Senonibus,« supra a Minucio, sicut uidimus, tacito tamen nomine, designatis, »quid loquar, quos Capitolii secreta penetrantes Romane reliquie non tulissent, nisi eos pauido anser strepitu prodidisset? En quales templa Romana presules habebant. Ubi tunc erat Iupiter? An in ansere loquebatur?«  Ex Annibalis uictoriis simili modo gentiles premebat: »Annibal diu sacris insultauit  Romanis, et diis contra se dimicantibus, usque ad muros urbis uincendos peruenit. Cur se obsideri passi sunt, pro quibus deorum suorum arma pugnabant?«  Adi, si lubet et uacat, que ibidem annotauimus. Nullum igitur Romani subsidium, quo imperium suum augeretur, a peregrinis diis nec comparare, nec sperare potuerunt. Neque etiam ab uernaculis ac propriis, quod iam excutiendum est.



ARTICULUS III. Nulli a Romanis ad propagandos imperii fines auxilio fuisse uernaculos deos, Romulum, peierante Proculo, diis adscriptum, Picum, Tiberinum, Pilumnum, Picumnum, Consum, Cloacinam, Pauorem, Pallorem, Febrem, Morbum, Accam Laurentiam, et Floram: ubi de sacris Larentialibus, et ludis Consualibus, atque Floralibus.


Transit Minucius ad uernaculos Romanorum deos, planeque asseuerat hos non ad maius, quam peregrinos, presidium presto iisdem Romanis fuisse. Tam certum uero illud esse putauit, ut nulla probatione indigeret, nec aliud agendum, quam deos illos suis appellare nominibus. Primi itaque ab illo, ac postea a Cypriano, non obseruato tamen temporis ordine, recensentur Romulus, Picus, Tiberinus, Consus, Pilumnus, et Picumnus .

Romulum autem Romane gentis et Urbis, uti nemo nescit, conditorem, deorum numero ascriptum Ennius apud Ciceronem uno hoc uersu decantauit:

 Romulus in celo cum diis agit euum. 
At non nisi »peierante« Proculo, ut auctor noster antea dixerat, »Deus Romulus.« Rem sic narrat Titus Liuius. Cum uarii de Romuli morte rumores manarent, ac quidam illum senatorum manibus discerptum tacito murmure disseminarent: »Proculus,« uti ille ait, »Iulius sollicita ciuitate desiderio regis, et infensa Patribus, grauis, ut traditur, quamuis magne rei auctor in concionem prodit: Romulus, inquit, Quirites, parens urbis huius, prima hodierna luce, celo repente delapsus, se mihi obuium dedit. Cum perfusus horrore uenerabundusque astitissem, petens precibus, ut contra intueri fas esset: Abi, nuntia,  inquit, Romanis celites ita uelle, ut mea Roma caput orbis terrarum sit. Proinde rem militarem colant, sciantque et ita posteris tradant, nullas opes humanas armis Romanis resistere posse. Hec, inquit, locutus, sublimis abiit. Mirum quantum illi uiro nun tianti hec fides fuerit, quamque desiderium Romuli apud plebem exercitumque, facta fide immortalitatis, lenitum sit« . Sed hec Ouidius , Dionysius Halicarnasseus , Plutarchus  paulo fusius, breuius uero Florus , Lactantius , et Augustinus  retulerunt. Cyprianus  pro more sequitur auctoris nostri uestigia. Quamobrem Tertullianus  de Christi in celum ascensu loquens: »Multo melius,« ait, »quam apud uos asseuerare de Proculis solent.« Quapropter Tatianus  suppresso Romuli nomine dicebat: , , , . »Reges olim quosdam mercede nimirum conductus, et peierans  homines qui id crederent inuenit.«

Ad alios autem Romanorum deos quod attinet, ab Augustino discimus in falsum fictumque eorum ordinem serio aggregatos Picum, et Tiberinum . Quod quidem ab illo postea his confirmatur uarronis uerbis: »Picum, Tiberinumque Romulus consecrauit.« Quis autem Picus, et quo tempore regnauerit, atque in deorum album relatus, ipse alio in libro hunc narrat in modum: »Laurentum Saturni filius Picus regnum primus accepit, iudicante apud Hebreos femina Debora . . . . . . De huius Pici patre Saturno uiderint, quid sentiant talium deorum cultores, qui negant hominem fuisse; de quo alii scripserunt, quod ante Picum filium suum in Italia ipse regnauerit .« Monitos autem nos facit hanc secundam opinionem ab illius patronis, uirgilioque, a nobis mox citando, probari. Denique hec addidit: »Picus Faunum genuit, Laurentum regem secundum: etiam iste deus  illis est, uel fuit. Hos ante Troianum bellum diuinos honores mortuis hominibus detulerunt.«

Laudatus autem ab Augustino uirgilius de Pico hec cecinit:

. . . Fauno Picus pater, isque parentem
Te, Saturne, refert. 
Rursus uero:

Ipse Quirinali lituo paruaque sedebat
Succinctus trabea, leuaque ancyle gerebat
Picus equum domitor, quem capta cupidine coniux
Aurea percussum uirga, uersumque uenenis
Fecit auem Circe, sparsitque coloribus alas. 
Plura de hac Pici in auem transmutatione Ouidius,  quem legere poteris, sicut et Seruium in illa uirgilii carmina .

De Tiberino quoque idem peta hos fecit uersus:

Huic Deus ipse loci fluuius Tyberinus ameno
Populeas inter senior se attollere frondes. 
Qui de illo plura desiderabit, is consulat Dionysium Halicarnasseum lib. I Antiquitat. Rom. pag. 57; Liuium lib. I, pag. 2; Auctorem lib. de Origene gent. Rom. et alias.

De Pilumno autem uirgilium adhuc audiamus, hec canentem:

. . . . . Luco tum forte parentis
   Pilumni Turnus sacrata ualle sedebat. 
Atque iterum libro sequente:

Indignum est Italos Troiam circumdare flammis
Nascentem, et patria Turnum consistere terra,
Cui Pilumnus auus, cui diua uenilia mater. 
Porro autem Seruius in priores hos uersus animaduertit Pilumnum, qui idem proculdubio est atque Picumnus, et ab auctore nostro paruula immutatione ita uocatur, fratrem fuisse Pithumni. Hic autem fertur, inquit idem Seruius, usum inuenisse agrorum stercorandorum, atque idcirco impositum illi Sterquilinii nomen. Primus quoque dicitur excogitasse »pinsendi frumenti« artem, ideoque a pistoribus coli. Adiecit tamen Seruius utrumque Pithumnum et  Pilumnum quibusdam eosdem censeri ac Castorem et Pollucem, ab aliis uero Laudum deos, quos etiam uarro coniugales deos esse suspicatur. In posteriores deinde pete uersus, denuo Seruius obseruat utrumque ab eodem uarrone dici infantium deos, eisque pro puerpera lectum sterni, dum exploretur, an utilis sit, qui natus est. Denique ille nos admonet quosdam opinari Pilumno nomen idcirco datum, quia mala infantie pellit: sed huic nomenclationi tam aperte refragatur, quam alteri libentius subscribit.

Ad Consum tandem Deum quod spectat, litteris a Plutarcho traditum legimus solemnes ludos, in quibus Sabine uirgines rapte sunt, indictos fuisse a Romulo, postquam inuenisset defossam sub terra cuiusdam dei aram, quem Consum uocabant. Eum autem esse  putat siue consiliorum presidem, a consilio, uel a consulibus sic cognominatum, siue Neptunum equestrem . Et Liuius quidem eosdem ludos, qui consualia appellantur, in Neptuni Equestris honorem a Romulo paratos declarat . uerumtamen uarro: »Consualia, inquit, dicta, a Conso, quod tum ferie publice ei deo, et in circo ad aram eius a sacerdotibus fiunt ludi illi, quibus uirgines Sabine rapte . In animum tamen tuum non ita facile inducas magnam fuisse hos inter scriptores dissensionem. Testis siquidem nobis est Dionysius Halicarnasseus, quem Consum Romani uocabant, hunc a Grecis , Neptunum terre  quassatorem nuncupari, eumque ipsum esse, in cuius honorem ludos supra memoratos Romulus instituit .

Magis autem Tertullianus eosdem scriptores his uerbis inter se conciliat: »Exinde ludi Consualia dicti, qui initio Neptunum honorabant . . . . Consualia Romulo defendunt, quod ea Conso dicauerit deo, ut uolunt, consilii, eius scilicet, quo tunc Sabinarum uirginum rapinam militibus suis in matrimonia excogitauit . . . . Et nunc ara Conso illi in circo defossa est ad primas metas sub terra, cum inscriptione huius modi: Consus consilio, Mars Duello, Lares coillo potentes. Sacrificant apud eam Nonis Iulii sacerdotes publici, 12 calend. septembres; flamen Quirinalis et uirgines .«  Lege adhuc, si lubeat, Arnobium lib. III adu. Gent. pag. 113; Hieronymum in uita Hilarionis pag. 81; Augustinum lib. Iu, de Ciuit. cap. 11, pag. 97; et Seruium in lib. uIII. Aeneid. uirgil. pag. 525.

Age uero, atque iterum prodeat Tertullianus, qui alios Romanorum deos a Minucio appellatos, Conso adiungit: »Sic,« inquit, »homo deum commentabitur, quomodo Romulus Consum, et Tatius Cloacinam, et Hostilius Pauorem« . Minucius siquidem dixit: »Cloacinam Tatius et inuenit et coluit, Pauorem Hostilius, atque Pallorem: mox a nescio quo Febris dedicata.« Que quidem totidem uerbis a Cypriano transcripta sunt . Horum autem ridiculorum numinum, atque etiam supradictorum  Pici, et Tyberini, uarro  apud Augustinum  mentionem facit. At nominatim de Cloacina Lactantius: »Cloacine,« inquit, »simulacrum, in Cloaca maxima repertum, Tatius consecrauit, et quia cuius esse effigies ignorabat, ex loco ille nomen imposuit« . Adi adhuc, si uelis, Tertullianum loco proxime citato , alioque in libro, et Augustinum , qui non solum de Cloacina, sed notatis insuper a Minucio nostro Pauore, Pallore, et Febre disputat.

Non desunt porro, qui existimant illam Cloacinam  esse eamdem, que a Plinio uenus Cloacina his appellatur uerbis: »Traditur myrtea uerbena Romanos Sabinosque, cum propter raptas uirgines dimicare uoluissent, depositis armis purgatos in eo loco, quo nunc signa ueneris Cloacine habet. Cluere enim antiqui purgare dicebant . Sed cum hec uenus purgatrix fuerit, male cum ea, de qua agimus, Cloacina confundi uidetur.

De aliis autem portentosis numinibus a Minucio et Lactantio ibidem memoratis, Pauore, Pallore, Febre et Morbo alibi disseruimus , ostendimusque illa ab ethnicis in deorum Auerruncorum,  siue mali depulsorum grege non sine maxima insulsitate annumeratos.

Totum autem tam ridiculorum deorum agmen claudunt: »Acca Laurentia et Flora, meretrices, ut ait auctor noster, propudiose, inter morbos Romanorum et deos computande.« Que quidem ut intelligantur obseruandum est, aut memoria repetendum quod ueteres tradiderunt Romulum et Remum adulterino Martis concubitu a Rhea Syluia uestali editos, atque, ut quidam aiunt, a lupa, aut sicuti alii uerius  narrant, a Laurentia educatos, quam, inquit Liuius, uulgato corpore lupam inter pastores uocatam putauerunt . Quapropter publicum scortum a Tertulliano uocatur . Sed id non prohibuit quominus in dearum aggregata fuerit numerum, atque in eius honorem festum et sacra, que Laurentialia uocabantur, instituta sint. Horum omnium si testes produci postules, tibi preter Liuium dabimus Dionysium Halicarnasseum lib. I Antiq. Roman. pag. 26, et 70; Plutarchum in uita Romuli pag. 19, et Quest. Roman. pag. 272; Ouidium lib. III Fastor, init.; Seruium in lib. I Aeneid. uirgil. u. 278, et seqq. et ipsum uirgilium lib. uIII Aeneid. u. 630, et seqq.; Plinium lib. uIII, cap. 17, pag. 163; et lib. Xu, cap. 18, pag. 197. Macrobium lib. I Saturn. cap. 10; A. Gellium, lib. uI Noct. Attic. cap. 7; Lactantium lib. II, cap. 20, pag. 101 et 102, sicuti suo loco ostendemus; Augustinum lib. XuIII de Ciuit. cap. 21,  pag. 503; Aurelium uictorem seu Auctorem lib. de Orig. Gent. Rom. ante finem, et de uiris illustribus cap. 1.

Flora, inquit Minucius, altera fuit propudiosa meretrix, que teste apud Gellium, M. Catone, »palam corpore pecuniam« quesiuit . Turpissimo autem illo questu cum magnas, ait Lactantius, opes comparasset, earum heredem populum Romanum ea conditione instituit, ut illarum reditu ipsa natalis dies sua quotannis ludorum, quos Fiorales, siue Floralia nuncupauerunt, editione celebraretur . Sed quia temporis lapsu hec ludorum origo turpissima, et infamis uisa est, finxerunt illam esse deam, que floribus, uelut  ait Augustinus, florentibus frumentis presidebat, ac mutato priori Chloridis nomine Floram appellauerunt . Meretricie uero illius artis memoriam cum penitus abolere non possent, commenti sunt eam non ab aliquo homine, sed a Zephyro deo fuisse constupratam. Quasi uero stuprum dei minus, quam hominis, probrosum dici queat? Ab Ouidio tamen hec, non secus atque alia diis suis per quam dignissima decantantur:

Chloris eram, que Flora uocor, corrupta latino
   Nominis est nostri littera greca sono.
Chloris eram Nymphe campi felicis, ubi audis
   Rem fortunatis ante fuisse uiris.
Que fuerit mihi forma, graue est narrare modeste:
   Sed generum matri repperit illa deum.
uer erat: Errabam. Zephyrus conspexit: abibam:
    Insequitur; fugio: fortior ille fuit. 
Neque dubites famosam illam meretricem in dearum grege a Gentilibus annumeratam imploratamque eius opem, ne fruges aliquando corrumperentur. Nam uarro hec de se ipso litteris mandauit: »Quarto inuoco Robigum, ac Floram, quibus propitiis, neque rubigo frumenta atque arbores corrumpit, neque non tempestiue florent. Itaque publice Robigo ferie Robigalia, Flore ludi Floralia instituti« . de quibus in sequenti dissertatione agendum. Denique Cornelius Tacitus memorie prodidit dedicatam a Tiberio Cesare iuxta circum maximum: »Flore edem, ab Lucio et Marco publicis edilibus constitutam« .

Quis ergo, si quid sane mentis habeat, audita illa deorum ac dearum non ridicula prorsus et infami caterua, statim non fatebitur quam recte Minucius illorum enumerationem hac non ineleganti ironia concludat? »Isti scilicet aduersus ceteros, qui in Gentibus colebantur, Romanum imperium protulerunt?« Sed age, et uideamus quibus ille aliis rationum momentis hanc absurdam eorumdem Romanorum opinationem conuellat et dissipet.



ARTICULUS Iu. Quam falsum sit ob concessos uestalibus et sacerdotibus honores, dataque priuilegia, amplificatos a diis Romani imperii fines: quanta fuerint utrorumque incontinentia ac flagitia; atque in ipsis templis adulteria et sacrilegia.


Non molliori brachio illud Minucius propulsat, quod uenditatum a Cecilio animaduertimus deos subsidio uenisse Romanis, totiusque orbis terre dedisse imperium ob concessos uestalibus sacerdotibusque honores, dataque priuilegia. Quo enim titulo, arguit Minucius, id uestales aut sacerdotes meruerunt? Numquid apud illas maior ceteris castitas, aut apud istos religio sanctior? Minime gentium. Plurime enimuero uestales uiolate pudicitie dederunt penas, quas alie earum gregales non minus quidem, sed occultius impudice effugerunt.

Rhea siquidem Syluia uestalis, uti paulo ante obseruabamus, et scite Augustinus post alios memorat,  turpi adulterio Remum atque Romulum edidisse ferebatur . Quidni ergo et alie uestales prauum illius exemplum impune se imitari posse crediderint? Suetonius uero narrat Domitianum incesta uestalium, a patre suo et fratre neglecta uarie, ac seuere cercuisse, priora capitali supplicio, posteriora more ueteri. »Nam cum Ocellatis, addit ille, sororibus, item uaronille liberum mortis permisisset arbitrium, corruptoresque earum relegasset, mox Corneliam uirginem maximam,« id est, aliis uestalibus prefectam, »absolutam olim, dehinc longo interuallo repetitam, atque conuictam, defodi imperauit, strupratoresque uirgis in comitio ad necem cedi« . Hinc Eusebius notat, Domitiano  imperante, »tres uirgines uestales ob stuprum damnatas« . De Cornelia autem Plinius ad Minucianum scribit: »Ad supplicium nescio an innocens, certe tamquam nocens ducta est« . Sed de illius stupro, iustaque condemnatione nullo plane modo Suetonius dubitauit. Tres alias Plutarchus uestales memorat, uidelicet Aemiliam, Liciniam, et Martiam, que incestus penas luisse perhibet, postquam nefariam cum uiris consuetudinem iam diu habuissent« . At Lipsium preterea, si uacat, adire poteris .

Addamus, si lubet, Ambrosium, qui Symmacho, eodem modo atque Cecilius, aduersus Christianos,  ac pro ethnicis argumentanti, respondet septem tantum suo tempore superfuisse uestales, quarum »non est,« inquit, »uirginitas, que pretio emitur, non uirtutis studio possidetur« .

Neque minorem asserit auctor noster fuisse ethnicorum sacerdotum, quam uestalium impudicitiam: »Ubi enim,« inquit ille, »magis a sacerdotibus, quam inter aras et delubra conducuntur stupra, tractantur lenocinia, adulteria meditantur? Frequentius in edituorum cellulis, quam in ipsis lupanaribus flagrans libido defungitur.« At expende, queso, utrum ibi ad hec non respexerit, que a Tertulliano dicta legimus: »In templis adulteria componi, inter aras lenocinia tractari, in ipsis plerumque edituorum et sacerdotum  tabernaculis, sub iisdem uitiis, et apicibus, et purpuris thure flagrante, libidinem expungi« . Quapropter alio in libro ipsammet idololatriam ita loquentem induxit: »Ego quidem idololatria sepissime mechie occasionem subministro. Sciunt luci mei, et mei montes, et uiue aque, ipsaque in urbibus templa, quantum euertende pudicitie procuremus« . Quid, quod Phenisse mulieres, ut ait Athanasius, putabant uulgato ante idola corpore, deos fore sibi propitios . At de Tertulliano adhuc suo loco dicendum .

Neque dixeris hec fortasse a Christianis scriptoribus,  implacabili ethnicorum odio ductis, aut gratis conficta, aut malitiose amplificata. Nam infinitis propemodum ipsorummet Gentilium testimoniis, que breuitatis causa omittimus, probari possunt. Quedam itaque huc retulisse sufficiat, ac primum quidem hec Ouidii carmina:

Luminis exigui fuerat prope templa recessus,
Spelunce similis, natiuo pumice tectus,
Relligione sacer prisca, quo multa sacerdos
Lignea contulerat ueterum simulacra deorum;
Hunc init, et uetito temerat sacraria probro. 
Acrius uero Iuuenalis in hec turpissima flagitia, et sacrilegia, sicque inuehitur:

Nuper enim, ut repeto, fanum Isidis, et Ganymedem,
 Pacis et aduecta secreta palatia Matris,
Et Cererem, nam quo non prostat femina templo?
Notior Aufidio mechus celebrare solebas
Quod taceo, atque ipsos etiam inclinare maritos. 
Plura adhuc legere poteris in sexta illius Satyra, ubi preter alia bene multa dixit:

. . . . Iamque expectatur in hortis
Aut apud Isiace potius sacraria lene. 

Neque pete tantum, sed alii etiam scriptores ethnici tantorum scelerum testes sunt certissimi. Nonne enim Cicero queritur Clodium esse »hominem illum,« qui puluinaribus »Bone dee stuprum intulerit, eaque sacra, que uiri oculis, ne imprudentis quidem, aspici fas est, non solum aspectu  uirili, sed flagitio stuproque uiolarit?«  Nonne Suetonius hec de Tiberio Imperatore litteris consignauit? »Fertur etiam in sacrificando quondam captus facie ministri, acerram preferentis, nequisse abstinere, quin pene uixdum re diuina paracta, ibidem statim seductum constupraret, simulque fratrem eius tibicinem: atque utrique mox, quod mutuo flagitium exprobrabant, crura fregisse« . Dicendi finem certe non faceremus, si omnia describenda essent, que uterque et alii de his detestandis sceleribus sepe sepius tradiderunt.

At si ea omnia ab ipsismet sacerdotibus, uti ab illo, de quo infra disserendum, qui Herculis personam  agebat, non perpetrabantur, ii certe plerique omnes illorum conscii erant. uide ergo quam falso et impudenter ethnici uenditarent propter concessos his sacerdotibus ac uestalibus honores, dataque priuilegia, Romanos totius terrarum orbis adeptos esse imperium.



ARTICULUS u. Quomodo Minucius ostendat Romanorum imperium pietate in deos nec fundatum nec auctum, quia Assyrii, Medi, Perse, Greci, Aegyptii regnauerunt ante illos, et ante eorum Pontifices, Aruales, Salios, uestales, atque Augures.

Pergit Minucius, alioque non minoris ponderis argumento ea omnia refellit, que Cecilius ac gentiles  Romani de tradito sibi propter summam in deos suos pietatem totius mundi imperio stulte iactitabant. Non hi enimuero dii, quos falsos esse ostendimus, aut regna suis cultoribus dederunt, aut propagauerunt eorum fines: sed hec solus uerus omnipotensque Deus quibus, ac quando uult, largitur. Neque id probatu difficile est. Nam quemadmodum recte arguit Minucius, omnesque nouerunt: »Ante illos, Romanos, Deo dispensante, diu regna tenuerunt Assyrii, Medi, Perse, Greci etiam, et Aegyptii, cum Pontifices, et Aruales, et Salios, et uestales, et Augures non haberent.« Prius uero dixerat Tertullianus regna ab illo summo Deo dispensari, nec sua Romanos a fictitiis diis suis accepisse. Etenim »regnarunt Babylonii,«  inquit, »ante Pontifices, et Medi ante Quindecim uiros, et Aegyptii ante Salios, et Assyrii ante Lupercos, et Amazones ante uirgines uestales« .

Paulo tamen aliter Cyprianus: »Regna,« inquit, »non merito accidunt, sed sorte uariantur. Ceterum imperium ante Romanos, tenuerunt et Assyrii, et Medi, et Perse; et Grecos, et Aegyptios regnasse cognouimus. Ita uicibus potestatum Romanis quoque, ut ceteris, imperandi tempus obuenit« , id est, regna inconstantiam et uicissitudinem rerum humanarum sortita sunt, ac sicut principium, ita finem habuerunt. Romanum autem imperium longo post plura alia tempore cepit,  atque bellis, ut diximus, impietate, sceleribus, sacrilegiis fundatum ac propagatum est. At hec Deus omnipotens et equissimus iustissimis de causis permittit, atque illo permittente, quibus, et quando uult, regna omnia dispensantur.

Cum nullus autem ne minimus quidem dubitandi locus sit, quin Assyrii, alieque a scriptoribus nostris nominate gentes, ante Romanos regna sua habuerint, certum esse debet nec imperium Romanorum, nec aliorum populorum regna ab ipsorum diis donata umquam fuisse. Ut quid enim ea dedissent, que postmodum ablata sunt, aut in que Romani, et alii non sine summa impietate, maximoque deorum contemptu inuaserunt? Plura si quis adhuc desideret, is adeat Ambrosium, et Prudentium, qui funditus  euertunt eamdem Romanorum argumentationem, a Symmacho gentili absurde repetitam. uidesis etiam Augustinum, qui hec fusius prosequitur, et insulsam eorumdem ethnicorum iactationem opprimit ac profligat .

Sed a nobis aliquis haud dubie sciscitabitur, qui sint illi Aruales et Salii, quorum mentionem Minucius noster fecit. Quamobrem huic respondebimus his totidemque Plinii uerbis: »Aruorum sacerdotes Romulus in primis instituit, seque duodecimum fratrem appellauit inter illos, ab Acca Laurentia nutrice sua genitos, spicea corona, que uitta alba colligaretur, in sacerdotio eis pro religiosissimo insigni data,  que prima apud Romanos corona fuit« . Alium testem si postules, cito aderit Sabinus Massurius, cuius uerba ab A. Gellio sic transcripta sunt: »Ea mulier ex duodecim filiis maribus unum morte amisit. In illius locum Romulus Acce Laurentie sese filium dedit, seque et ceteros eius filios fratres Aruales appellauit. Eo tempore collegium mansit fratrum Arualium numero duodecim, cuius sacerdotii insigne est spicea corona, et albe infule« . uarro autem illos Aruales fratres nuncupatos esse dixit, quia publica sacra faciebant, ut arua ferrent fruges, atque idcirco mactate ab illis hostie Ambaruales, ut ait Festus,  appellabantur« .

Qui autem fuerint Salii, docebit te Liuius, ubi de Numa Pompilio hec scripto tradidit: »Salios duodecim Marti Gradiuo legit, tuniceque picte insigne dedit, et super tunicam eneum pectori tegumen, celestiaque arma, que ancilia appellantur, ferre, ac per urbem ire, canentes carmina cum tripudiis solemnique saltatu iussit« . At longe plura de iis Seruius, atque inter Grecos Plutarchus, et Dionysius Halicarnasseus, atque alii, quos adire cuilibet promptum est. Nobis uero alia postmodum occurret de his adhuc disserendi occasio .

 Ab iisdem porro scriptoribus litteris mandatum est, quomodo idem Numa Pompilius Pontifices et uestales instituerit, ac quales fuerint, quemadmodum Augures, qui cibo, ut ait Cicero, pullorum ore aut sumpto, aut reiecto, uel in terram cadente, se futura presagire ac prenuntiare mentiebantur. Sed id a nobis in sequenti capite enodatius explicandum est .

Satis autem inter omnes constat hanc fuisse primam illorum sacerdotum pontificumque Romanorum, ac proinde eorum religionis, et publici deorum cultus institutionem. At Minucius recte hinc concludit falsum esse Romanos sua in hosce deos pietate meruisse totius mundi imperium. Nam antequam eos colerent, regnabant Assyrii, alieque gentes, superius nominate,  que suos pariter deos uenerabantur, et illorum cultui sacerdotes prefecerant. Atqui isti ab his diis suis regna non acceperunt, quibus eos adhuc colentibus ademptum est. Ergo nec Romani eorum siue suorum, siue alienorum fauore, uel auxilio adepti sunt imperium, quod summis sceleribus fundatum ac propagatum ostendimus. Sed de his adhuc alia in dissertatione agendum nobis erit.



CAPUT XIX. EXPENDUNTUR ARGUMENTA, QUIBUS CAECILIUS EX MIRACULIS, ORACULIS, AUSPICIIS, AUGURIIS, SOMNIIS, ATQUE ALIIS PRAEDICTIONIBUS DEOS EXSISTERE PROBARI POSSE ARBITRATUS EST.



ARTICULUS PRIMUS. Utrum Cecilius deos exsistere probauerit ex miraculis Claudie Quintie, que nauim, qua Idee matris simulacrum uehebatur, solo suo cingulo traxisse ferebatur: Castoris et Pollucis, qui a Romanis reportatam de Perse rege uictoriam annuntiarunt; Latinii somnio, quo ludi instaurati; Deciorum deuotione, qua hostes fusi et uicti; ac simili Curtii deuotione, qua hiatus terre mirabiliter completus narratur.


Omnium argumentorum, quibus ethnici deos suos reuera exsistere probandum susceperant, illud profecto uidetur precipuum, quod ex eorum miraculis, oraculis, auspiciis, auguriis, aliisque huiuscemodi  predictionibus elicere conabantur. Nemo enim iure umquam merito negabit hanc argumentationem, si ueritate niteretur, et ea omnia, que ethnici uenditare solebant, si creature uires superassent, maximi esse ponderis ac momenti. Quamobrem illa sedulo et more nostro ita examinanda sunt, ut nichil quidquam ex iis dissimuletur, que uel gentilis Cecilius profert, uel respondet christianus Octauius, ac singula, quoad fieri poterit, et augeantur, et maiori perfundantur lumine.

Cum Cecilio itaque a miraculis incipiamus. Quo maiori, inquiebat, miraculo deos exsistere, et suis opem ferre probari potest, quam eo, quo Mater Idea »aduentu suo et probauit matrone castitatem, et Urbem metu hostili liberauit?« Paucis his uerbis, que  nonnullis obscura esse possunt, designat celebre apud ethnicos scriptores Claudie Quintie factum. Narrant enimuero lapideum Idee, seu deorum matris, hoc est, Cybeles, seu Cereris simulacrum Pessinunte Romam, ut Annibal Punico bello ex Italia pelleretur, quodam uate suadente, aduectum. Ad ostia autem Tiberina cum nauis, qua simulacrum ferebatur, appulisset, ita immotum permansit, ut nulla hominum ui potuerit loco suo dimoueri. Tum uero Claudia, cui hactenus dubia pudicitie fama fuerat, eam euidentissime probauit, cum post fusas ad deam, ut aiebant, preces simulacrum illius cum ipsa naui sola, suoque tantum cingulo, quo Romani uolebant, in terram deduxit. Et hec quidem posteris mandauerunt Liuius, Ouidius, ac paulo obscurius Cicero: atque etiam  Christiani scriptores, Arnobius, Lactantius, Augustinus et alii .

Sed Arnobius respondet hoc si uerum sit, Romanos frustra credidisse huius simulacri, seu Pessinuntii lapidis, in quo nullum inerat numen, opera uel auxilio partam, uti uenditabant ethnici, uictoriam, decus Urbis restitutum, ac porrectos imperii Romani fines. Nam postea cesis profligatisque tot tantisque Romanorum exercitibus, illa sane eximia deum mater maximos belli impetus nec fregit, nec repulit. Iam  uero a nobis obseruatum est simili modo Minucium dixisse tutelares urbium et gentium deos nullam ipsis, aut Romanis aduersus hostes suos opem tulisse. Nunc autem respondet hec non uera, sed falsa esse miracula, utpote que non uirtute aliqua diuina, sed demonum artibus, potentia et prestigiis facta fuerint. Quod ab illo, ut paulo post ostendemus, copiose ac perspicue demonstratur.

Eadem quoque responsione id ab ipso exploditur, quod Cecilius deinde sic obiicit: »Testes Equestrium fratrum in lacu, sicut ostenderant, statue consecrate, qui anheli, spumantibus equis atque fumantibus, de Perse uictoriam ea die, qua fecerant nuntiauerunt.« Equestres autem fratres appellat Castorem et  Pollucem, quos alii Tyndaridas uocant . Audacter uero asseuerat facta ab illis duo miracula, ac primo quidem eorum presidio. Persem regem a Romanis uictum et captum; atque uictoriam Rome ipso die, quo reportata fuerat, senatui nuntiatam; denique in tanti miraculi memoriam erectas eorum statuas. Eadem narrant ualerius Maximus , Florus , Ammianus Marcellinus , Dionysius Halicarnasseus , Plutarchus , et alii plures. uerum ex illis aliqui illud nobis tradidere non tamquam omnino certum, sed  rumore publico uenditatum. Quin immo Cicero duos personatos homines induxit, Balbum Stoicum, qui hoc exemplo probare conatur deorum suorum presentiam, deinde uero Cottam Academicum, hec ad aniles fabulas reiicientem .

Aliud Cecilius urget miraculum: »Testis ludorum,« inquit, »offensi Iouis, de somnio plebeii hominis iteratio.« Si cui uero hec quo breuiora, eo obscuriora uideantur, explicata inueniet hisce Ciceronis uerbis: »Cum bello latino ludi uotiui maximi primum fierent, ciuitas repente ad arma est excitata. Itaque ludis intermissis, instauratiui constituti sunt. Qui antequam fierent, cumque iam populus consedisset, seruus per circum cum uirgis cederetur, furcam ferens,  ductus est. Exin cuidam rustico Romano dormienti uisus est uenire, qui diceret presultorem sibi non placuisse ludis, idque ab eo iussum esse eum senatui nuntiare, illum autem non ausum; iterum esse idem iussum, et monitum, ne uim suam experiri uellet, ne tum quidem esse ausum; exin filium eius esse mortuum; eamdem in somniis admonitionem fuisse tertiam: tum illum etiam debilem factum, rem ad amicos detulisse, quorum de sententia lecticula in curiam esse delatum, cumque senatui somnium enarrauisset, pedibus suis domum reuertisse. Itaque somnio comprobato a senatu, ludos illos iterum instauratos memorie proditum est« .

Rem adhuc paulo uberius describit Liuius , et quem Orator, et Arnobius  rusticum dumtaxat uocant, ab illo, atque ab Augustino T. Latinius  in quadam huius editione Tib. Atinius, plebeius homo, qui a Dionysio Halicarnasseo , et Plutarcho, , satis diues. a ualerio autem Maximo , nisi in eius editis ac manuscriptis erratum sit, Ti. Atinius, et a Lactantio Tib. Attinius , a Macrobio , qui id anno  ab urbe condita 473 contigisse scribit, Annius appellatur.

uerum citati a nobis Lactantius et Augustinus, quemadmodum Minucius, contendunt, hec demonum dolis ac prestigiis esse tribuenda: »De ipsis,« inquit Minucius, »illa que paulo ante dicta sunt, ut Iupiter ludos repeteret ex somnio, ut cum equis Castores uiderentur, ut cingulum matrone nauicula sequeretur. Hec omnia sciunt plerique pars uestrum ipsos demones de se ipsis confiteri, quoties a nobis tormentis uerborum, et orationis incendiis de corporibus exiguntur.« Que quidem infra explicabimus clarius, et quam uera sint, demonstrabimus.

Quid deinde Cecilius: »Et Deciorum,« inquit, »deuotio rata.« His ille, nec pluribus uerbis innuit  Decios patrem et filium, quibus aliqui nepotem adiungunt, postquam se pro Romanis excercitibus deuouissent, armatos irruisse medios in hostes, ac desperatam gloriosa morte uictoriam fuisse consecutos. Atque hec uarii scriptores, ac in primis Cicero, ualerius Maximus, Florus, Plinius, et Liuius narrauerunt.

uerum Balbo Stoico hec apud Ciceronem obiicienti, Cotta tamquam ceteris omnibus ethnicis, aduersus Christianos postea pugnaturis, obuiam ire uoluisset, his respondit uerbis: »Tu autem Deciorum deuotionibus placatos esse deos censes. Que fuit eorum tanta iniquitas ut placari populo Romano non possent, nisi uiri tales occidissent? Consilium illud Imperatorum fuit, qui patrie consulerent, uite non parcerent. Rebantur  enim fore ut exercitus Imperatorem, equo incitato se in hostes immittentem persequerentur. Id quod euenit .« Tantum igitur abest, ut in hac uictoria quidpiam miraculi, aut deorum presentium auxilii fuisse putauerit; quin potius maximam illorum, si id fecissent, iniquitatem haud immerito coarguat. Docet itaque hanc Deciorum deuotionem nichil aliud fuisse nisi Imperatorum , consuetasque artes et dolos, quibus hostes  fuderunt, ac de iis reportarunt uictoriam. Cui quidem Cotte, seu malis, Ciceronis sententie Zonaras subscripsisse uisus est .

Postremo addit Cecilius: »Testis et Curtius, qui equitis sui uel mole, uel honore hiatum profunde uoraginis cequauit.« Quidam putant ibi duplex esse librarii mendum, ac pro »equitis . . . . . honore,« scribendum »equi . . . . . . . onere.« Sed nequicquam. Etenim scribit Liuius Curtium »equo quam maxime poterat ornato insedisse.« Obseruat autem Seruius »equitem,« aliquando apud uirgilium idem atque equum significare .

 Apud eumdem porro Liuium legimus, cum repentinus medio in urbis foro hiatus terre expleri a nemine potuisset, M. Curtium, bellicosum iuuenem, sese diis deuouisse, atque armatum, equo conscenso, eam in specum se dedisse precipitem, ac continuo, ut loquitur ualerius Maximus , terram iniectis honoris gratia frugibus, pristinum recuperasse habitum. Quod Liuio quemadmodum Cecilio non mediocre prodigium uidebatur. Sed uarro  triplicem ea de re historiam a Procilio, Pisone, et Aelio Stilone, diuersa narrantibus, proditam perhibet. Quid uero, quod Zonaras  iis se minime refragaturum esse profitetur, qui hec a fide ueri aliena existimabunt.  Orosius uero quoscumque siue deos, siue homines corripit, qui terre hiatum, nisi uiuus homo sorbeatur, compleri non posse opinati sunt . Denique ne Hieronymum omnino pretereamus, obseruare iuuat eum aperte docuisse his Curtii, Deciorum, aliorumque similium factis, quamuis uera esse probentur, fidem Christianorum non modo non minui, sed iis fieri certiorem: »Si historiis,« inquit, »gentilium credimus, quod Codrus, et Curtius, et Decii mures pestilentias urbium, et fames, et bella suis mortibus represserint, quanto magis hoc Dei filio possibile credendum est, quod cruore suo non urbem unam, sed totum purgaret orbem« . Plura de his insolitis effectibus, que miracula  ethnicis uidebantur, disputat Augustinus, quem facile adire poteris .

Ceterum ea omnia Christianis obiecta a Cecilio aliisue gentilibus exempla, siue argumenta, iam Minucius inuictissimis illis rationibus funditus subuerterat, quibus unum tantummodo Deum, nec plures esse demonstrauit. uerum hac responsione non contentus, palam cuilibet facit ea omnia, ut paulo ante diximus, ac sequenti capite ostendemus, facta fuisse demonum fraudulentis artibus et prestigiis.



ARTICULUS II. Deorum presentiam a Cecilio non probari oraculis, uatumque responsis, quibus Minucius opponit Amphiarai, Tiresie, Apollinis Pythii exempla, atque oraculorum Amphibologiam, et defectum.


Tametsi ad probandam deorum presentiam non infimi momenti sint oracula, quibus res future modo aliquo rerum creatarum uim superante prenuntiantur; Cecilius nichilominus: »Predicta,« inquit, »de oraculis fata transilio.« Rationem autem continenter reddit, cur tanti ponderis argumentum pretermittat. »Ne uobis,« ait ille, »antiquitas nimium fabulosa uideatur: et recte quidem. Nam quanto ualidius ex ueris sacrisque Prophetarum nostrorum oraculis, que effectum suum sortita sunt, ad asserendam christiane religionis ueritatem argumentum, ut alibi uidebimus, eruitur, tanto leuius et debilius est, si oracula fabulosa,  dubia, et amphibologie plena sint. At talia fuisse ethnicorum oracula sic euentus probauit, ut id Cecilius non potuerit inficiari.

Ad aliud itaque confugit propugnaculum, unde contra Christianorum impetus deos suos, eorumque superstitiosos cultus felicius se defensurum arbitratur. Urget ergo responsa, que uates in templis reddere solebant. Contendit enim illos in iisdem suis templis, ubi deos habitare opinabantur, diuino eorum afflatu ac numine plenos futura predixisse, ac dedisse cautelam periculis, morbis medelam, spem afflictis, et aliis solatium aut leuamen. uerum quomodo dii illi hec prestare potuissent, quos Minucius plane fictitios, nullosque esse perquam euidentissime demonstrauerat?

 Ne tamen petitam ex uaticiniis, illorum uti putabant ethnici, afflatu editis, argumentationem, quamuis iam euersam, declinari Cecilius causaretur, plura idcirco atque celebriora uatum responsa singillatim confutat, ac Christianis perperam obiici ostendit: »Que uero, et quanta de oraculis prosequar? Post mortem Amphiaraus uentura respondit, qui proditum iri se ob monile ab uxore nesciuit.« Eriphyle nomen huic fuit Amphiarai uxori, de qua Cicero: »Eriphylam accepimus in fabulis ea cupiditate, ut cum uidisset monile, ut opinor, ex auro et gemmis,« a Polynice oblatum, »pulchritudine eius incensa, salutem uiri proderet« . Sed de Amphiarao iam disputauimus  . Citatis porro ibi scriptoribus adiungemus Hieronymum, qui Ciceronis, Minuciique nostri sententiam sic comprobat: »Eriphyle dicitur prodidisse Amphiaraum, et saluti uiri monile aureum pretulisse« . uide adhuc, si lubeat, in Odyss. Homeri lib. XI, u. 325 scholia; et in uirgilii lib. uI Aeneid. u. 44 Seruii annotationes.

Deinde uero »Tiresias,« ait auctor noster, »cecus futura uidebat, qui presentia non uidebat.« Prius autem Cicero, ex quo sua ille uidetur delibasse, diserte affirmat: »Augurem Tiresiam, quem sapientem fingunt pete, numquam inducunt deplorantem cecitatem suam« . Petarum autem nomine si grecos comprehendit, Homerum eorum principem haud dubie designat, qui Tiresie cecitatem Odyss. X, u. 492 cecinit. Huius in commentario due illius cecitatis cause proferuntur. Tertiam Ouidius suppeditat, quia cum sententiam de mulieris uirique uoluptate contra Iunonis opinionem tulisset, ab ea excecatus dicitur . Quartam alii, quod lauantem Mineruam uidisset. De illo alibi disseruimus . At hinc certe intelliges quo iure Minucius noster illum irrideat, qui gloria batur futura preuidere, qui presentia non uidebat.

Magis serium, nec minus uerum illud est, quod continenter adiecit: De Pyrrho »Ennius Apollinis  Pythii responsa confinxit, cum iam Apollo uersus facere desiisset.« Que procul dubio desumpta sunt ex his Ciceronis uerbis: »Herodotum an ueraciorem ducam Ennio? Num minus ille potuit de Creso, quam de Pyrrho fingere Ennius? Quis enim est, qui credat Apollinis ex oraculo hoc esse responsum:

Àio te, Aeacida, Romanos uincere posse.
Primum latine numquam Apollo locutus est. Deinde ista sors inaudita Grecis est. Preterea Pyrrhi temporibus iam Apollo uersus facere desierat. Postremo, quamquam semper fuit, ut apud Ennium est, stolidum Aeacidarum genus . . . . . tamen hanc amphibologiam uersus intelligere potuisset, uincere te Romanos, nichilo magis in se, quam in Romanos ualere . . . .  Sed quod caput est, cur isto modo iam oracula Delphis non eduntur, non modo nostra etate, sed iam diu; iam ut nichil possit esse contemptius« .

Intelligis sane quantum deducta ex ethnicorum oraculis in illorum religionis gratiam argumentatio ab ipsomet Cicerone infirmetur. Et certe preter rationes ab eo allatas, solus ille oraculorum ante et multo magis post Oratoris etatem defectus, atque eorum amphibologia, manifeste demonstrat nichil ex illis in ethnicorum religionis gratiam posse confici. Recte igitur inde contra Cecilium aliosque ethnicos non solum Minucius, sed alii etiam antiquissimi nostri scriptores argumentati sunt, uti alibi patefecimus. Consule adhuc, si lubet, atque attente, si uacat, lege  que Eusebius de oraculis, eorumque amphibologia ex ipsismet ethnicis scriptoribus retulit .

Unum his adiicere nobis liceat, ex eodem adhuc Cicerone decerpta fuisse, que continuo dixit Minucius: Demosthenes quod sciret responsa simulata, Pythiam querebatur.« Apud latinum enimuero Oratorem litteris mandatum legimus: »Demosthenes quidem, qui ab hinc annos prope CCC fuit, iam tum Pythiam dicebat, id est, quasi cum Philippo facere. Hoc autem eo spectabat, ut eam a Philippo corruptam diceret . Quid autem ad explicandam  auctoris nostri mentem clarius, et ad refellendos Gentiles ualidius proferri potest?



ARTICULUS III. Proponitur Cecilii argumentum, quo probare nititur ob auspicia et auguria a Sulpitio, Claudio, Iunio, Flaminio et Crasso contempta, Romanorum exercitus, diis uindicantibus, atque adeo exsistentibus, cesos, ac profligatos.

Instat adhuc Cecilius, et argumento ex auspiciis et auguriis deducto, deos reapse exsistere euidenter probari posse opinatus, illud uariis exemplis firmare ac stabilire molitur: »Frequentius« etenim, quemadmodum ille loquitur, »quam uolebamus, deorum presentiam contempta auspicia contestata sunt. Sic  Allia nomen infaustum.« Celeberrimam ibi notat Alliensem cladem, qua Romanus exercitus, cui Sulpitius tribunus militum prepositus fuerat, ad Alliam flumen, et lapidem undecimum, a Gallis, Brenno duce, cesus fususque, et Urbs ab iis capta est. Quamobrem diem illum, de quo tamen non una scriptorum omnium est sententia, inter infaustos, atros, nefastosque deinceps habuerunt. Et certe Cicero ad Atticum scripsit: »Maiores nostri funestiorem diem esse uoluerunt Alliensis pugne, quam Urbis capte; quia hoc malum ex alio.« Plura qui desiderabit, adeat Liuium Decade 1, lib. u, pag. 85 et seq.; et lib. uI, init. pag. 92. Cornelium Tacitum lib. Xu Annal. pag. 193, et lib. II Hist., cap. 230. Gellium lib. u, cap. 17. Macrobium lib. I Saturnal. cap. 17.  Plutarchum tom. II in uita Camilli pag. 137 et tom. II Quest. Rom. pag. 269.

Alia deinde funesta spretorum auspiciorum, atque auguriorum exempla proponit urgetque Cecilius: »Claudii et Iunii non prelium in Penos, sed ferale naufragium est: et ut Thrasymenus Romanorum sanguine maior esset, et decolor, spreuit auguria Flaminius.« Que quidem omnia Cicero paulo explicatius ac dilucidius, ubi Balbum Stoicum eodem, ac Cecilius, modo pro diis suis disputantem introducit: »Nihil nos P. Claudii, bello Punico primo, temeritas mouebit, qui etiam per iocum deos irridens, cum cauea liberati pulli non pascerentur, mergi eos in aquam iussit, ut biberent quoniam esse nollent. Qui risus, classe deuicta, multas ipsi lacrymas, magnam  populo Romano cladem attulit. Quid collega eius Iunius eodem bello? Nonne tempestate classem amisit, cum auspiciis non paruisset? Itaque P. Claudius a populo condemnatus est; Iunius necem ipse sibi consciuit. C. Flaminium Cecilius, religione neglecta, cecidisse apud Thrasymenum scribit, cum magno reipublice uulnere. Quorum exitio intelligi potest eorum imperiis Rempublicam amplificatam, qui religionibus paruissent« . Numquid uero auditis his Tullii uerbis, quibus omnia a Cecilio dicta simul continentur, ei prorsus refragaberis, qui ad illa eumdem Cecilium respexisse suspicabitur? Quod si tamen persuasum habeas eum ad alia spectasse eiusdem Ciceronis  loca, ubi rursus de tribus illis ducibus, sed breuius retulit, uel ubi seorsum de Iunio et Claudio, et alibi de Flaminio eadem copiosus narrauit, tibi non omnino repugnabimus . De illis autem agunt quoque ualerius Maximus, quemadmodum de Flaminio Liuius, Plutarchus, Florus, atque in primis Ouidius, qui hanc in rem expresse cecinit:

Sint tibi Flaminius Thrasymenaque littora testes,
   Per uolucres equos multa monere deos. 

Sed de hac historia adhuc in sequenti dissertatione, aliquid nobis dicendum.

Postremo Cecilius: »Et ut Parthos signa repetamus, dirarum imprecationes Crassus et meruit et  irrisit.« Quis horum uerborum sensus sit, ut percipiatur, obseruandum est quod Suetonius in uita Octauii Augusti tradidit: »Parthi,« inquit, »Armeniam uindicanti facile cesserunt, et signa militaria, que M. Crasso, et M. Antonio ademerant, reposcenti reddiderunt« . Ex his quippe uerbis colligi potest hunc esse auctoris nostri sensum: Et ut a Parthis signa militaria Augustus reposceret, ea Crassus, spretis dirarum imprecationibus, amiserat. Inde Cicero paucioribus uerbis idem memorie mandauerat: »M. Crasso quid acciderit uidemus, dirarum obnuntiatione neglecta« . Sed fusius totam hanc historiam descripserunt Plutarchus in uita Crassi tom. I, pag. 552 et seqq. Dion Cassius lib. XXXIX  Histor. Rom., pag. 121 et seqq. Florus lib. Iu de Gestis Rom., cap. 11. Eutropius lib. uI Histor. Rom., ante finem. uelleius Paterculus lib. II Hist. ante medium, atque alii quibus adiungendus est ualerius Maximus, qui eam sicuti Cecilius his uerbis absoluit: »Sic dii spreti excandescunt, sic humana consilia castigantur ubi se celestibus preferunt« .



ARTICULUS Iu. Quomodo Minucius superius Cecilii argumentum aliis Reguli, Mancini, Pauli, ac Iulii Cesaris exemplis, funditus euertat, ubi de solistimo tripudio.

Superius Cecilii argumentum priusquam soluat Minucius, illud sic repetit: »Claudius et Flaminius, et Iunius ideo exercitus perdiderunt, quod pullorum  solistimum tripudium exspectandum non putauerunt.« Quid sit autem solistimum tripudium ex Cicerone, qui illud diuinandi genus repudiat, discere quiuis poterit. Sic autem Orator: »Attulit in cauea pullos is, qui ex eo ipso nominatur pullarius. He sunt igitur aues internuntie Iouis, que pascantur necne quid refert? Nihil ad auspicia. Sed quia cum pascuntur necesse est aliquid ex ore cadere, et terram pauire, terripauium primo, post terripudium dictum est; hoc quidem iam tripudium dicitur. Cum igitur offa iam cadit ex ore pulli, tum auspicanti tripudium solistimum nuntiauit« . Frustra igitur quidam in auctoris nostri textu, solemnissimum pro solistimum,  corrigi uoluerunt. Nam hoc nomine proprie illud significabant, quod ex ore pulli in solidum cadebat. Neque ibi tantum, sed prius Cicero dixerat: »Nostri quidem magistratus auspiciis utuntur coactis; necesse enim est, offa obiecta, cadere frustum ex pulli ore, cum pascitur. Quod autem scriptum habetis, aut tripudium fieri, si ex ea quid in solidum ceciderit, hoc quoque quod dixi coactum, tripudium solistimum dicitis« . Sed de his plura Brissonius, que te legisse proculdubio non penitebit .

Posthec Minucius obiecta a Cecilio exempla aliis plane oppositis, que a Cypriano totidem pene uerbis pro more descripta sunt, infirmat penitusque destruit . Nam  iis perspicue demonstrat siue seruatis huiuscemodi auspiciis et auguriis, siue spretis ac neglectis, res non minus feliciter, aut infeliciter ducibus quibusdam cessisse. Recte ergo inde arguit ex iis non posse deorum presentiam demonstrari. Ac primum quidem: »Quid,« inquit, »Regulus? Nonne auguria seruauit, et captus est?« Iam uero ostendimus M. Attilium Regulum a Penis, quos haud semel uicerat, captum, crudelissimaque morte interemptum fuisse. Atqui ab illo ante hanc pugnam auguria more solito obseruata, ex hisce colligi potest ualerii Maximi uerbis, quibus palam profitetur se nescire utrum ille »in his, que ad custodiam religionis pertinent, omnes non precesserit« . Quocirca Augustinus inde cum auctore nostro  concludit Regulum exemplo suo docuisse: »Nihil deos ad istam temporalem felicitatem suis prodesse cultoribus; quandoquidem ille eorum deditus cultui, et uictus, et captiuus abductus: et qui noluit aliter, quam per eos iurauerat, facere, nouo ac prius inaudito, nimiumque horribili supplicii genere cruciatus, exstinctus est« .

Secundum Minucius exemplum statuit in Mancino: »Qui religionem,« ut ille loquitur, »tenuit, et sub iugum missus est, et deditus.« At sane quo certius est Mancinum post infausta aduersus Numantinos prelia, in eorum adductum fuisse seruitutem, eo dictu difficilius, qua ratione religionem tenuisse dicatur.  Ethnici siquidem scriptores haud obscure testificantur illum idcirco tantis calamitatibus afflictum, quia inuitis ac reluctantibus auspiciis diisque suis, bellum susceperat. Audi, queso, Titum Liuium: »C. Hostilio Mancino consule sacrificante, pulli ex cauea euolauerunt; conscendenti in nauem, ut in Hispaniam proficisceretur, accidit audiri: Mane, mane, Mancine; que auspicia tristia fuisse euentu probatum est« . ualerius autem Maximus hec paulo uberius, hisque uerbis enarrat, »Consuli Mancino, in Hispaniam ituro, hec prodigia acciderunt. Cum Lauinii sacrificium facere uellet, pulli cauea emissi, in proximam syluam fugerunt, summaque diligentia quesiti, reperiri nequiuerunt. Cumque ab Herculis portu, quo pedibus  peruenerat, nauem conscenderet, talis uox sine ullo auctore ad aures eius peruenit: Mancine, mane. Qua territus cum itinere conuerso, Genuam petisset, et in scapham esset ingressus, anguis eximie magnitudinis uisus, e conspectu abiit. Ergo numerum prodigiorum numero calamitatum equauit, infelici pugna, turpi federe, deditione funesta« . Precipitem itaque, addit ille, Flaminii, de quo paulo ante disseruimus, uesanamque perseuerantiam subsecutus est.

Quomodo igitur religionem seruauit, qui »aduersum Numantinos,« sicut Aurelius uictor adhuc perhibet, »uetantibus auibus, et nescio qua uoce reuocante profectus . . . . in leges hostium fedus percussit, quo per senatum improbato, Numantinis deditus est?«   Etenim »senatus« teste etiam Paulo Orosio, »dissolui fedus, et Mancinum dedi Numantinis precepit, qui nudato corpore, manibus post tergum reuinctis, ante portas Numantinorum expositus, ibique usque in noctem manens, a suis desertus, ab hostibus autem non susceptus, lacrymabile utrisque spectaculum prebuit« . Nonne ergo tam miserabilis consulis exemplum magis facit pro Cecilio, qui eo conficere poterat Mancinum tantis cesum fuisse plagis, quia deorum auspicia et religionem spreuerat?

uerum Orosius ibidem nos admonet hunc ex illis unum esse, a quibus »quantum in ipsis fuit, prodigia ex more curata sunt« , et tamen ab aruspicibus  fallaciarum structoribus deceptus est. Quamobrem Augustinus ridet hec ipsa auguria, petitque an alii pulli contra Numantiam processerant . Perpende ergo an Mancinus eo sensu religionem tenuisse dicatur, quia more solito sacrificauerat, ac fallentibus auguribus, auspicia sibi propitia esse crediderit.

Certius itaque est propositum deinde a Minucio exemplum Pauli, qui sicut ille ait, »pullos edaces habuit,« atque ideo felicem exitum presagientes, »tamen cum maiore reipublice parte prostratus est.« De Cannensi pugna loquitur, quam omnes Romane historie, aliique scriptores et Paulo, et Romanis funestissimam fuisse fatentur, ac Liuius Alliensi nobilitate  parem esse asseuerat . Rei igitur certe neminique incognite plures dari testes nichil necesse est. Sed audiendus Cotta, qui apud Ciceronem inde arguit nullam esse deorum prouidentiam: Si enim »hominum, generi,« inquit, consulebant, »cur Paulum Canne sustulerunt? cur Penorum crudelitati Reguli, de quo mox loquebamur, corpus est prebitum?«  Quin etiam ipsemet Cicero hinc concludit nulla esse deorum auspicia, quibus Paulus paruit, nec minus cecidit in Cannensi pugna cum exercitu .

Eodem adhuc modo ea ibidem confirmat, que ultimo loco de Iulio Cesare auctor memorat, eum  renitentibus spretisque auguriis et auspiciis, ante brumam in Africam feliciter nauigasse ac uicisse. Hanc enimuero in rem hec ipsissima sunt illius Oratoris uerba: »Quid ipse Cesar? Cum a summo haruspice moneretur, ne in Africam ante brumam transmitteret, nonne transmisit? Quod ni fecisset, unum in locum omnes aduersariorum copie conuenissent« . Tum ille continenter hec, que ad auctoris nostri propositum maxime faciunt, adiecit: »Quid ego haruspicum response commemorem  que aut nullos habuerunt exitus aut contrarios?« Totus porro hic et alius describendus esset Ciceronis liber, si omnia referre uellemus, quibus huiusmodi auspiciorum, aliarumque diuinationum  uanitatem demonstrat. Sed quia id longius foret, ad hunc librum, eamdemque ob causam ad Eusebium, et Augustinum, aduersus illa similiter disputantes, mittendum te esse satius duximus . Ex iis autem, atque ex hactenus disputatis, cito facileque perspicies quam infirma sit Cecilii et aliorum gentilium ad probandam deorum suorum presentiam deducta ex auguriis et auspiciis argumentatio.



CAPUT XX. EXPENDITUR GENERALIS MINUCII RESPONSIO, QUA MIRACULA, ORACULA, AUSPICIA, AUGURIA, SOMNIA, ET ALIA EXTRAORDINARIA APUD ETHNICOS FACTA, NON EX DEORUM SUORUM POTESTATE, SED DAEMONUM FRAUDIBUS AC PRAESTIGIIS PROFECTA ESSE DEMONSTRAT.



ARTICULUS PRIMUS. Qualem Minucius putauerit esse demonum naturam, et quam recte dixit illos petis, philosophis, ac in primis Platoni et Socrati, atque etiam Magis ac precipue Holstani fuisse cognitos.

Quas Minucius singillatim euerterat Cecilii ceterorumque gentilium argumentationes, has ipsas siue ex auspiciis et auguriis, siue ex oraculis et predictionibus, siue ex somniis et aliis quibuscumque extraordinariis effectis, prodigiis, atque ueris, uti putabant, miraculis desumptas, generali responsione  dissoluit ac penitus conficit. Omissis autem bene multis, que etiamsi prorsus insolita uidebantur, solo tamen casu facta fuerant, in ipsummet inuadit erroris, totiusque prauitatis caput, uel ut ipse loquitur, ad illius fontem, unde omnis caligo manauit, aperiendum aggreditur. Docet itaque omnium, que extra consuetum rerum ordinem apud ethnicos facta perhibebantur, non ipsorum deos, sed malos demones esse reuera auctores. Quidquid autem ibi ille refert, id Cyprianus  suo, ut sepe uidimus, more in suum »de Idolorum uanitate« librum transtulit. Lactantius  quoque idem argumentum fusius prosecutus, plura  etiam ex auctore nostro mutuatus est; quemadmodum, ipse Minucius ex Tertulliano  sua desumpsisse haud immerito uidetur. Nec desunt etiam alii illo adhuc antiquiores Ecclesie Patres, qui his similia scriptis tradidere, quos infra suo loco citabimus.

Que autem ab ipso dicenda erant, ut ab omnibus facilius intelligi possent, prius explicandum esse duxit quinam, cuiusue nature sint demones, ac de illis sic statuit: »Spiritus sunt,« inquit, »insinceri, uagi, a celesti uigore terrenis labibus et cupiditatibus degrauati. Isti igitur spiritus simplicitatem substantie sue, onusti et immersi uitiis, perdiderunt.« Nonne autem his uerbis bonorum angelorum, malorumque siue demonum naturam distinguit?  Nonne satis aperte declarare uidetur prioribus, qui in ea, qua creati fuerant, sanctitate et gratia perseuerarunt, simplicem omnino fuisse, spiritualem, et ab omni prorsus re corporea secretam substantiam? Que enim alia a mali, qui eiusdem cum illis nature erant, nisi simplicitas sanctitatis amissa dici potest? Nam eos post peccatum uocat adhuc »spiritus,« sed terrenis labibus et cupiditatibus degrauatos. Non plura ibi ille tradidit de illorum natura, de qua nos in priori Apparatus tomo, et in sequentibus dissertationibus . Nec magis enucleate edisseruit, que sint ille terrene labes, quibus pristinam substantie simplicitatem amiserunt. Nulli tamen mirum id esse debet, quandoquidem ad refellenda uana  Ethnicorum argumenta sibi satis esse putauit indicare quante subtilitatis, agilitatis ac tenuitatis sit demonum natura, idque non modo philosophorum ac petarum, uerum etiam Magorum, quibus refragari non poterant, confirmare testimonio.

Plato autem, ait ille, »in Symposio naturam demonum exprimere connititur. uult enim esse substantiam inter mortalem immortalemque, id est, inter corpus et spiritum mediam, terreni ponderis, et celestis leuitatis admixtione concretam.« Et re quidem uera hec sunt illius in citato Symposio uerba: »uides te eo deuenisse, ut Amorem deum esse minime existimes? Quid ergo, inquam? Num mortalis est Amor? Nequaquam. Ecquidnam igitur? Sicuti in superioribus diximus, aliquid intermedium  inter mortale et immortale. Quid ergo, Diotime Magnus, ô Socrates, demon: , : Omnis enim demonum natura inter deum et mortalem intermedia .« Ab Augustino autem discimus demonia ab Apuleio Platonico definiri, »animalia animo passiua, mente rationalia, corpore eria, tempore eterna,« post suam nempe creationem, si ibi ille Platonis magistri sui opinionem sequitur. 

Non minus autem noti erant demones Socrati, »qui ad nutum,« ait Minucius, »et arbitrium, assidentis sibi demonis, uel declinabat negotia uel petebat,« aut sicut postea dixit Cyprianus, »instrui se  et regi ad demonis arbitrium predicabat« . Augustinus uero rursus narrat quid de illo Apuleius Platonicus scripserit . At de hoc bello tanti philosophi comite ac custode, uel sicut ait Tertullianus, pedagogo, alibi disseruimus. Alios porro philosophos auctor noster non citat, haud dubie quia nemini ethnico ignota erat illorum de demonibus opinio, nec ulla erat magna fusiusque explicanda contentio .

Idem sane dicendum de petis, quos his tantum duobus uerbis, »Pete sciunt,« nec ullius nomine designato, testes adhibet. Sed de petarum, atque etiam philosophorum de natura demonum  opinionibus, in superiori Apparatus tomo actum est, et in sequentibus adhuc agetur .

Denique Magis, uti Minucius noster, atque Tertullianus, et Lactantius aiunt, cogniti sunt demones. Ecquis uero eos melius cognoscere poterat, quam Magi, qui sicuti citati a nobis scriptores testificantur, eorumdem demonum impiis artibus ac prestigiis ea faciunt, quibus illudunt incautis hominibus, ac miracula se edere persuadent? Quin immo si Clementi Alexandrino credimus, Magi illi palam iactitabant ministros famulosque se habere demones, quos carminibus suis fecerant necessitate adactos. uide, si lubet, que in hunc Clementis  Alexandrini locum annotauimus, et citatum ibi a nobis Eusebium, qui ex uariis scriptoribus plurima de demonibus congessit. De Lactantio autem et Tertulliano nos suo loco disputabimus .

Demones porro Magis cognitos fuisse probat Minucius noster, Ostanis, seu Hostanis illorum principis auctoritate. Hec autem sunt eius uerba: »Eorum, uidelicet demonum, Magorum eloquio et negotio primus Hostanes  et uerum Deum merita maiestate prosequitur; et Angelos, id est, ministros et nuntios Dei, sed ueri, eiusque uenerationi nouit assistere, ut et nutu ipso, et uultu  domini territi contremiscant. Idem etiam demones prodidit terrenos, uagos, humanitatis inimicos.« Is ergo Hostanes dicitur Magorum primus »eloquio,« id est, doctrina, siue magiam docendi peritia; »et negotio,« hoc est, opere et artibus. At Plinius scripsit hunc Ostanem seu Hostanem, dum in Persarum bello Xerxem comitaretur, artis magice semina sparsisse quocumque commeabat, sed a quibusdam Zoroastrem, ab aliis Proconnesium illo paulo antiquiores censeri  Eusebius uero nobis exhibet citata a Porphyrio Apollinis carmina, quibus Ostanes appellatur: , »Magorum maximus.« Prius uero ipse Eusebius dixerat scriptum ab Ostane Octateuchum uolumen, in quo de Deo, uti annotat  Minucius, ac de ipsis haud dubie demonibus disputauerat, ac cuius de rerum natura doctrinam reliqui omnes secuti sunt . Et certe Augustinus hec de eodem Hostane citat Cypriani uerba: »Quorum  precipuus Hostanes, et formam ueri Dei negat conspici posse, et Angelos ueros sedi eius dicit assistere.« Sed hec Cyprianus ex Minucio nostro, uti assolet, proculdubio mutuatus fuerat. Eiusdem porro Hostanis mentionem faciunt Lertius, Apuleius et alii, nosque alibi de illo audiuimus Tatianum disserentem (August. lib. uII de Baptis. cap. 44, pag. 185, tom. IX; Cypr., lib. de Idol. uan. pag. 14;  Lert. Proc. § I, Apulei; Apolog. pag. 100, tom. I. Apparat, pag. 550.

Exposuimus hactenus quid Minucius noster de natura demonum, non tam ex sua, uti uidetur, quam gentilium philosophorum, petarum, et Magorum opinionibus traditum fuisse docuerit. Quomodo autem ex iis ille ostendat, non fictorum ab Ethnicis deorum opera, sed eorumdem demonum prestigiis ea facta esse, que extra nature ordinem contigisse ferebantur, iam examinandum est.



ARTICULUS II. Exponuntur Minucii argumenta, quibus demonstrat, cur et quomodo demonum artibus ac prestigiis ea omnia facta sint, que supra consuetas nature uires effecta uidebantur; ubi plura de somniis, uariis sortibus, ac uatum furore.


uidimus in superiori articulo qua ratione Minucius dixerit demones amisisse »substantie sue simplicitatem«, uel sicut mitiori uerbo interpres eius Lactantius effatur, »substantie celestis dignitatem,« id est, prestantiam et excellentiam, quam suis nimirum peccatis fedauerunt . Cum igitur merito damnati eorum penas luunt, »ad solatium calamitatis sue« ut ait Auctor noster, et nos infra explicabimus, »non desinunt perditi« iam homines perdere, eosque a ueri Dei cultu auocant, ac precipitant in omne erroris scelerisque genus . Eadem iisdem pene uerbis  dixit Cyprianus, et uterque sequitur Tertullianum, iisque Lactantius, ac Prudentius suffragantur. Omnibus autem illis preiuerat Tatianus, quem legere poteris, atque in primis Augustinum, qui hec fusius prosequitur .

Quamuis autem demones amiserint substantie sue simplicitatem et dignitatem, remanserunt tamen »spiritus insinceri,« ut loquitur Minucius, »et uagi,« que Cypriani quoque uerba sunt, sed »tenues,« aut sicut ait Lactantius, »spiritus tenues  et incomprehensibiles.« Sua autem tenuitate, subtilitate, atque agilitate »uitam turbant,« pergit Minucius noster, ac post eum Cyprianus, »somnos inquietant, irrepentes etiam corporibus occulte, morbos fingunt, terrent mentes, membra distorquent, ut ad sui cultum cogant,« et ab hominibus tamquam ueri dii colantur et adorentur, atque sanasse eos uideantur, quorum ualetudinem uitiauerant. Eadem uerbis paulo diuersis Lactantius tradidit. Sed hi omnes precursorem magistrumque habuerunt Tertullianum, qui illis facem his uerbis pretulerat: »Suppetit illis,« demonibus, »ad utramque substantiam hominis,« hoc est, corpus et animum, »adeundam subtilitas, et tenuitas sua.  Multum spiritualibus uiribus licet; ut inuisibiles et insensibiles in effectu, potius quam in actu suo appareant« . Ea igitur inuisibili nature et uirium subtilitate miracula edere uidebantur, que minime miracula sunt.

Incauti enimuero ac creduli Gentiles »prodesse eos putant, ait Lactantius, cum nocere desinunt, qui nichil aliud possunt quam nocere.  Nam uti mox diximus, atque Tertullianus, antea uero Tatianus, et postea Eusebius asseruerant, ledunt homines, morbis affligunt, ac cum desinunt ledere, ab egris auolantes, remotisque maleficiis, curasse creduntur. Similibus quoque machinis, ac dolis alia  prodigia et miracula facere credebantur, de quibus supra disseruimus .

Preterea »Magi, ait Minucius, quidquid miraculi ludunt, per demones faciunt; illis aspirantibus et infundentibus, prestigias edunt, uel que non sunt uideri, uel que sunt non uideri.« Nonne autem ad hunc illius locum tum respiciebat Lactantius, cum scripsit: »Magorum ars omnis ac potentia horum, demonum, aspirationibus constat, a quibus inuocati, uisus hominum prestigiis obcecantibus fallunt, ut non uideant ea que sunt, et uidere se putent illa, que non sunt? . At utrumque his uerbis anteuerterat Tertullianus:  »Magi multa circulationis prestigiis ludunt . . . . habentes semel inuitatorum angelorum et demonum assistentem sibi potestatem.« . Iam uero Clementem Alexandrinum audiuimus dicentem, Magos gloriari impietatis sue ministros habere demonas, quos aduocabant suis carminibus, sibique presto esse compellebant, atque, ut ait adhuc Lactantius, suis ipsis ciebant nominibus, quibus scilicet in sacris Scripturis appellantur. Alios uero preter Christianos testes si desideras, adi Eusebium, ac plures tibi ille suppeditabit, ex quibus ostendit non alios, quam demones malefice artis ab initio fuisse magistros. .

Satis iam ex his patet quam uana falsaque eloquentie pompa Cecilius Christianis obiecerit: »Per quietem deos uidemus, audimus, agnoscimus quos impie per diem negamus, nolumus, peieramus.« Quamobrem Octauius Minucii et ceterorum Christianorum nomine, ac postea Cyprianus simpliciter respondent, non deos, sed demonas esse, qui »somnos inquietant,« uel sicuti Lactantius loquitur, »somniis animos terrent,« et antea Tertullianus, »somnia immittunt« . Quin etiam ipse Cicero ferre non potuit gentiles suos, somnia  diuinitus inspirata esse garrientes. Nam »multa sunt, inquit, ex historiis prolata somnia, matris Phalaridis, Cyri superioris, matris Dionysii, Peni Amilcaris, Annibalis, P. Decii . . . . Sed hec externa, ob eamque causam ignota nobis sunt, nonnulla etiam ficta fortasse.« Post longam uero de quibuslibet somniis disputationem, concludit nullum deum esse illorum effectorem, ac ductam ex iis diuinationem cum ceteris prorsus explodendam esse pronuntiat.  Nihil igitur Cecilii ratione futilius, qua ex Ethnicorum somniis presentiam deorum suorum probari posse ipse aliique gentiles somniauerant. Si quid enim in illis, de quibus disputant, extraordinarii fuerit, hoc Minucius,  atque alii antiquissimi Ecclesie patres, demonum fraudibus ac fallaciis tribuendum esse haud dubitanter asseuerant.

At iisdem dolis prestigiisque »sortes,« ait Minucius ac similiter Cyprianus, »regunt« . Sed que sunt iste sortes, si a nobis aliquis requirat, huic respondebimus ipsismet Ciceronis uerbis, quibus sortes »idem propemodum esse docet, quod micare, quod talos iacere, quod tesseras. Quibus temeritas et casus, non ratio nec consilium ualet. Tota res est inuenta fallaciis, aut ad questum, aut ad superstitiones, aut ad errorem.«  Que igitur maior amentia, quam effutire has sortes ab aliquo regi deo, qui si deus uerus est,  aut mentiri, aut fallere numquam potuit?

Eumdem uero Ciceronem ne sibi ipsi, queso, opponas, qui prius dixerat sortem non contemnendam, »si et auctoritatem habet uetustatis, et ee sunt sortes, quas e terra editas accepimus, que tamen ducte, ut in rem apte cadant, fieri posse credo diuinitus.«  Priore siquidem de Diuinatione in libro fratrem suum hec proferentem inducit. At illum in posteriore confutat, contenditque nullam sortibus habendam fidem. Si quas uero diuinitus ductas esse credidit, in hoc erroris arguitur cum suis gentilibus, qui falsis diis ea adscripsere, que demonum, uti dictum est, fallaciis facta erant. De his porro aliisque sortibus Danielem Classenium, et Cesarem Bulengerum consulere  poteris .

Alie autem sunt sortes, »que,« sicut idem Cicero obseruat, »uaticinatione funduntur, que oracula uerius dicimus .« Ee autem in primis esse uidentur, quas demones, quemadmodum Minucius palam asseuerat, ac Cyprianus totidem uerbis repetit, uatibus inspirant, qui quidem dum nauant auspiciis faciendis operam, »nonnumquam extorum fibras animant, auium uolatus gubernant.« ac tandem eorumdem uatum ministerio »oracula efficiunt falsis pluribus inuoluta« . Plato autem docet a demonibus, quorum media inter Deum et res mortales  natura est, omnem diuinationum artem proficisci. Nam, , inquit, , , , , , , . »Deus cum homine non miscetur, sed per hanc demonum naturam commercium omne atque colloquium inter deos hominesque conficitur, et uigilantibus et dormientibus nobis. Quicumque harum rerum peritus est, demonius uocatur« . Nec ab hac opinione recedit Plutarchus, aliique scriptores citati ab Eusebio, qui tamen illos iure merito erroris eo conuincit, quia bonis demonibus illud ascribunt, quod a prauis tantum atque sceleratis efficitur . Recte igitur Tertullianus asseruit hec ab illis facta substantie subtilitate, qua ubique momento adsunt, sciuntque ac renuntiant quid agatur, et »emulantur diuinitatem, dum furantur diuinationem . Quam uero ipsimet Ethnici fidem auspiciis tribuerent, disces ex Cicerone, qui notat »leges Iulias contra auspicia latas.« Et rursus alibi, »Consulibus sedentibus et inspectantibus, inquit, lata lex, ne auspicia ualerent .«

uaticiniorum quoque uanitatem apertissime demonstrant ipsi uates »furentes, ait Minucius, quos in publicum uidetis excurrere: uates et ipsi absque  templo sic insaniunt, sic bacchantur, sic rotantur: par et in illis instigatio demonis, sed argumentum dispar furoris.« At non placuerunt cuidam hec tria manuscripti regii codicis uerba, »ipsi absque templo,« emendarique uolebat, »ipsi in ipso templo.« Sed id probandum illi erat codicis alicuius auctoritate. Quid uero, quod Minucius de iis loquitur, qui in publicum excurrentes fata prenuntiabant? Denique uates illo furore acti, aut agi se simulantes, etiam extra templa uaticinabantur. Ubi enim Apuleius de iis, qui deam Syriam per oppida ac compita circumferebant: »Unus, inquit, ex illis bacchatur effusius, ac de imis precordiis anhelitus crebros referens, uelut numinis diuino spiritu repletus, simulabat sauciam uecordiam, prorsus quasi deum  presentia soleant homines non sui fieri meliores, sed debiles effici et egroti .« Cur autem ille extra templum diuino numinis spiritu se agi simulasset, nisi gentiles credidissent quoscumque quolibet in loco eodem furoris spiritu repleri. uirgilius uero hunc uaticinantium furorem, insaniam et uecordiam describit istis de Sibylla uersibus:

At Phebi nondum patiens, immanis in antro
Bacchatur uates, magnum si pectore possit
Excussisse deum, tanto magis ille fatigat
Os rabidum, fera corda domans, fingitque premendo. 
Lucanus uero:

 . . . Bacchatur demens, aliena per antrum
Colla ferens, uittasque dei, Phebeaque serta
Erectis discussa comis, per inania templi
Ancipiti ceruice rotat, spargitque uaganti
Obstantes tripodas magnoque exestuat igne. 
Inutilis procul dubio opere sit plura hanc in rem satis certam et cognitam huc congerere. Si cui tamen graue non est, audiat et tertium petam Statium:

uates sanctior incipit, tacendum est.
En et colla rotat, nouisque late
Bacchatur spatiis, uiamque replet. 
At si ex ipso Cicerone curiosius inquiras quis ille sit uaticinantium furor, tibi non tam suo quam aliorum, quos citat, nomine respondebit: »Inest igitur in animis presagitio extrinsecus iniecta, atque inclusa  diuinitus. Ea si exarsit acrius, furor appellatur, cum a corpore animus abstractus diuino instinctu concitatur .« Neque ille infimos quosdam uates hoc furore correptos fuisse significat; uerum illustriores Bacchidem, Betium, Epimenidem Cretem, et Sibyllam Erythream . Sed ipse ibi, sicut mox laudatus Apuleius, aliique gentiles, falsis preiudiciis excecati, hec deorum suorum presentie ac diuino instinctui tribuebant, que solis demonum prestigiis atque artibus efficiebantur . uerumtamen Cicero aliorum potius quam suam opinionem retulisse proculdubio uidetur. Nam duobus suis de Diuinatione libris hunc errorem abunde refellit, quemadmodum libris totidem illum,  et alium de gentilium oraculis conuellunt Eusebius et Augustinus a nobis paulo ante citati. Nobis uero illum in subsequentibus nostris dissertationibus confutandi locus adhuc dabitur .



ARTICULUS III. Quam euidenter Minucius demonstrauerit demones a Christianis adiuratos, atque ab obsessis hominum corporibus eiectos palam declarauisse extraordinariorum apud Ethnicos effectuum se fuisse auctores; atque ii refelluntur, qui hec et uatum oracula solis sacerdotum Ethnicorum artificiis et fraudibus edita fuisse garriunt.

 Alio Minucius argumento, eoque inuictissimo adhuc demonstrat ea omnia, que hactenus recensuimus, facta extraordinaria, omnesque uatum, somniantium, aliorumque quoquomodo diuinantium predictiones, fraudibus ac prestigiis profecta esse demonum. Nam »hec omnia, inquit ille, sciunt pars uestrum ipsos demones de se ipsis confiteri, quoties a nobis tormentis uerborum, et orationis incendiis de corporibus exiguntur.« Nemo profecto statim non uidet quanti ponderis sit istud argumentum, quod ex publico ipsorummet aduersariorum, etiam inuitorum, testimonio elicitur. Demones enim Christianorum uerbis, tamquam grauioribus questionum tormentis excruciati, atque illorum precibus non secus  ac igne torti acriore, cogebantur ab obsessis corporibus excedere ac palam fateri se illorum effectuum insolitorum fuisse auctores.

Que uero sint ea Christianorum uerba, et que preces, sic Minucius noster explicat. »Adiurati enim per Deum uerum et solum, inuiti, miseri corporibus inhorrescunt, et uel exsiliunt statim, uel euanescunt gradatim, prout fides patientis adiuuat, aut gratia curantis aspirat.« Sed hec paulo fusius Cyprianus, qui et quedam illius uerba mutuatus est. »Hi, inquit, adiurati per Deum uerum a nobis, statim cedunt et fatentur, et de obsessis corporibus exire coguntur. uideas illos nostra uoce, et operatione maiestatis occulte flagris cedi, igne torreri, incremento pene propagantis extendi, eiulare, gemere, deprecari;  unde ueniant, et quando discedant, ipsis etiam qui se colunt audientibus confiteri, uel exsiliunt statim, uel euanescunt gradatim, prout fides patientis adiuuat, aut gratia curantis aspirat . Eadem ille aliis in libris aliisque uerbis repetit, que omnibus legere cum promptum sit, ea hic non transcribemus .

Utriusque uestigiis insistit Lactantius, ac de iisdem demonibus dixit: »Iustos, id est, cultores Dei metuunt, cuius nomine adiurati de corporibus excedunt, quorum uerbis tamquam flagris uerberati, non modo se demones esse confitentur, sed etiam nomina sua edunt, illa que in templis adorantur, et quod plerumque coram cultoribus suis faciunt, non  utique in opprobrium religionis; quia nec Deo, per quem adiurantur; nec iustis, quorum uoce torquentur, mentiri possunt .

Antea uero ipsemet Minucius noster dixerat: »Ipse Saturnus et Serapis, et Iupiter, et quidquid demonum colitis, uicti dolore, quod sunt eloquuntur, nec utique in turpitudinem sui, nonnullis uestrum assistentibus, mentiuntur.« At Tertullianus Ethnicos urget longe uehementius, eosque audacter prouocat ut quodlibet huiusce rei periculum faciant, ac nisi demones a quouis Christiano adiurati, tum qui ipsi sint palam confiteantur, uult optatque huiusce Christiani protinus, et eodem in loco fundi sanguinem . Neque in animum, queso,  induxeris hanc esse Africani scriptoris nimio ingenii ardentioris impetu abrepti exaggerationem, aut id casu tantum aliquo, aut eius dumtaxat tempore accidisse. Nam postea Athanasius semel et iterum asseueranter affirmat crucis Christi signo omnem magicam artem, omniaque incantamenta euanescere, ac cunctas demonum fraudes repelli. Experientia autem id sic comprobatum esse contestatur, ut non minus audacter, quam Tertullianus, Ethnicos ad periculum illius faciendum prouocet. Audias uelim eius uerba: , , , , ,  , , , . »ueniat et quisquis ea que diximus experiri cupit, atque in mediis ipsis demonum prestigiis, et oraculorum fallaciis, ac magie prodigiis, signo crucis, que apud ipsos ludibrio est, utatur, solumque Christum nominet; mox uidebit quam cito per ipsum fugentur demones, cessent oracula, ars omnis magica ueneficaque euanescant« .

Minucius autem ac Tertullianus, aliique a nobis iam laudati constanter asseuerant illud non solo crucis Christi signo fieri, sed Christianorum etiam adiurationibus. Quis autem, nisi qui se ipsum excecare uelit, aperte non uideat, quam id certum sit,  ac sepius factum et testatum? Sed inde confirmari adhuc potest, quod ab auctore nostro, et Cypriano adiicitur, »prout fides patientis adiuuat, aut gratia curantis aspirat,« id est, prout maior aut minor est fides demonem patientis, uel maior aut minor gratia Christiani adiurantis, demon citius aut paulo tardius eiicitur. uerum siue illico, siue post breuem moram aliquam demon eiiceretur, tunc profecto cogebatur quis ipse esset publice confiteri. Quapropter Minucius argumentationem suam, ipsosmet Ethnicos alloquendo, sic absoluit: »Ipsis testibus, eos demonas de se confitentibus credite.« Antea uero Tertullianus pari modo aduersus eosdem gentiles disputando, hic eos compellauerat uerbis: »Credite illis , cum uerum de se loquuntur, qui  mentientibus creditis. Nemo ad suum dedecus mentitur, quin potius ad honorem. Magis fides proxima est aduersus semetipsos confitentes, quam pro se ipsis negantes« . Tam certa autem, tam manifesta et publica erat hec demonum confessio; ut ibidem Tertullianus constanter affirmet hac ipsa consueuisse nouos fieri Christianos.

Quis ergo non mirabitur quosdam nostre etatis Christianos, immo etiam et catholice fidei sectatores, eo deuenisse ut editis publicam in lucem libris asserere non dubitauerint non aliqua tantum, quod ipsis concedimus, sed ea omnia que recensuimus, oracula, prodigia, portenta, atque, ut aiebant, miracula omnesque uaticinandi modos nullis umquam  demonum, sed solis sacerdotum ac ministrorum idolis seruientium dolis, artibus, fraudibus, et prestigiis facta fuisse. Neque eos moratur antiquissimorum ceterorumque Ecclesie Patrum ueneranda auctoritas, testificatio minime dubia, et communis omnium consensus . Pro certo enim, inquiunt, et rato cum positum fuisset plures esse demones, tum creduli simplicesque illi uiri in animum facile induxerunt demones illos horum omnium insolitorum effectuum fuisse auctores.

Quid ergo? Numquid antiquissimi Ecclesie Patres, ceterique scriptores christiani, per tot secula adeo tardi, hebetes, et ceci fuerunt, ut deprehendere non  potuerint neutiquam demonum, sed ethnicorum sacerdotum artificiis et fallaciis edita fuisse oracula, atque alia etiam, que supra communem nature ordinem fieri uidebantur? Numquid ergo maioris erat opere, gentilium sacerdotum fraudes retegere, quam tam operosis disputationibus explicare que fuerit demonum natura, quid de illa philosophi, pete, magi aliique gentiles censuerint et tradiderint, que fuerint eorum artificia, doli, artes, prestigie quibus tamdiu Ethnicis etiam oculatioribus, immo et Christianis, hec omni studio inuestigantibus, illuserint? Sed dic, obsecro, qua fronte Tertullianus, Athanasius, aliique doctissimi cuiuslibet etatis uiri ethnicos prouocare audebant, ut experirentur utrum demones oracula fundentes, mira quedam edentes, corpora hominum  obsidentes, a Christianis adiurati, aut protinus, aut paulo post, quinam ipsi uel quo appellati essent nomine, palam confiterentur? Si uero sacerdotes ethnici, non autem demones hec fraudulenter agebant, cur sinebant se adiurari? cur adiurantes non irridebant, cur eos uel solo suo silentio ad pudendum non inducebant? cur non suo, sed demonum nomine se uocari mentiebantur? cur patiebantur imperatores suos Diocletianum, de quo nos alibi, et Iulianum Apostatam, de quo nos infra, mysteriis suis turbatis, terreri et fugari? cur tandem hac falsa declaratione funditus euertebant deorum suorum cultum, omnesque suas religiones? . Nonne Christiani tunc diuinum suum imitabantur  preceptorem, qui demonem a corpore hominis expellendo, nomen suum renuntiare cegit ? Quis respondere audeat hanc fuisse alicuius ethnici sacerdotis fraudem, ipsimet Christo incognitam? Nemo est, qui hominem christianum, ita loquentem, audire non perhorrescat? Bene ergo actum ab uno e societate Iesu uiro clarissimo, qui absurdam illam opinionem, uel potius paradoxum, edito nuper libro plane penitusque subuertit. Iam uero a nobis confutatum est alia in dissertatione, ubi de mirabili signi dominice crucis potentia disputauimus, ac rursus his refelletur, que in sequentibus nostris dissertationibus dicenda sunt .



CAPUT XXI. DE DEORUM IMAGINIBUS ET SIMULACRIS, SUB QUIBUS DELITESCENTES DAEMONES CREDEBANTUR MIRA QUAEDAM OPERARI, AC QUAE AB ETHNICIS IMPIE COLEBANTUR.



ARTICULUS PRIMUS. Quanta impietate Ethnici simulacra deorum suorum, sub quibus demones habitabant, colerent et adorarent, atque ab eis, hominum manibus aliquando ex uase sordidissimo factis, diuinam opem peterent, ac exspectarent.

Alio ad decipiendos homines artificio demones abutebantur. Etenim sub statuis et imaginibus,  ait Minucius, »consecrati,« Cyprianus, »consecratis delitescunt .« Utriusque autem huius lectionis idem plane sensus. Gentiles quippe illas deorum suorum imagines solemni dedicatione consecrabant. Testem si uelis tibi locupletissimum proferri, citabimus Ciceronem, qui post multa de antiquo consecrandarum dedicandarumque edium more et ritu disputata, narrat a Qu. Marcio censore factum concordie signum et collocatum in publico. Cum autem C. Cassius censor illud transtulisset in curiam, consuluit collegium pontificum numquid cause uideretur, quin illud dedicaret. Cui M. Aemilius pontifex maximus pro collegio respondit, »nisi eum populus Romanus nominatim prefecisset, atque eius iussu faceret,  non uideri illud recte posse dedicari .« uariis itaque ceremoniis cuiuslibet dei simulacrum consecrabatur, et ita deus fiebat. Nam quemadmodum Auctor noster arguit: »Quando hic nascitur, ecce funditur, fabricatur, scalpitur; nondum deus est: ecce plumbatur, construitur, erigitur, nondum deus est: ecce ornatur, consecratur, oratur; tunc postremo deus est, cum homo illum uoluit, et dedicauit.« Ita ille gentilium irridet cecitatem, qui hec simulacra, pro hominum arbitrio consecrata, aut deos suos esse, aut in eis habitare stulte opinabantur.

At demones sub his signis ac simulacris maxima, ut diximus, nature sue subtilitate delitescentes,  iis sua, sicut ait Athenagoras, nomina communicabant, aut ueluti addidit Tertullianus, signis, miraculis, oraculis, que nimirum falsa aut subdola esse ostendimus, »fidem diuinitatis operabantur .« Quam insulsus autem erat hic ethnicorum error, ostendit primo Minucius ex eorumdem simulacrorum origine. Maiores enim nostri, ait, improuidi et creduli, colebant reges suos, atque ideo desiderabant »defunctos in imaginibus uidere,« siue quemadmodum loquitur Cyprianus: »Inde ad defunctorum uultus per imaginem detinendos expressa sunt simulacra .« Quin etiam si Lactantio credimus, ipsimet demones docuerunt fingere imagines  et simulacra, »et fictos mortuorum regum uultus, et ornatos, , exquisita pulchritudine statui consecrarique fecerunt« . Sed de hac simulacrorum origine alibi disseruimus. Que ergo maior amentia, quam mortuorum, sepe sepius sceleratorum hominum, aut plane fictitiorum deorum, imagines et simulacra colere et adorare tamquam ueros deos, aut ipsorum sedem et domicilium?

Neque illud incompertum fuit peritioribus saltem quibusdam Ethnicis; quandoquidem Iustinus Martyr , Clemens Alexandrinus , et  Eusebius  contra absurdam illam gentilium plerorumque omnium opinionem citant hos Sophoclis uersus:


, .
,
,
,
, .


Plerique nostrum, mente sed capti, deum
Simulacra nobis, seu mali solatium,
Cum saxea atque lignea consecrauimus;
Tum et aureas, eburneasque imagines.
Hos uictimis placamus, his festos dies
Agimus, pios hoc esse nos rati modo.
Si qui itaque sagaciores Ethnici hec opinionum monstra deriderent, nemo tamen dubitat, »horum,«  inquit Minucius, »imagines consecratas uulgus orare, et publice colere,« tamquam deos, a quibus etiam miracula fieri, ac sibi subueniri existimabant.

uerum hi tam perniciosum errorem non tantum ex prefata simulacrorum origine, sed quo fingebantur modo agnoscere debuerunt. Etenim »si deus,« siue simulacrum »ligneus« est, inquit Minucius, »rogi fortasse uel infelicis stipitis portio, suspenditur, ceditur, dolatur, runcinatur,« hoc est, secatur maioribus serris, uel potius, ut aliis placet, complanatur ac politur: »Si lapideus, ceditur, scalpitur, et ab impurato homine leuigatur. Denique si ereus uel argenteus est, conflatur, ac incudibus et malleis figuratur, »de immundo uasculo, ut  sepius factum Aegyptio regi,« uidelicet Amasi. Narrat enim Herodotus ab illo factum , »demonis,« seu dei, »simulacrum,« ex pelui aurea, in qua ipse atque alii conuiue, , , , »uomere, immingere, et pedes abluere solebant,« Aegyptii uero simulacrum illud summa ueneratione coluerunt, uel, ut ait Herodotus, .  Quamobrem Iustinus martyr acriter corripit ethnicos, qui , , , , »ex inhonestis sepenumero uasis, figuram tantum mutantes et conformantes, atque exinde deos cognominantes« .

Neque respondere poterant, Gentiles huiusmodi  simulacra deos non esse, nisi post suam, de qua nos paulo ante diximus, consecrationem et dedicationem. Quid enim diuinitati magis contumeliosum, quam Deum fieri ex turpissimo inhonestissimoque uase, quod impurati, uel ut Iustinus mox citatus, ait, , »opifices impudici et omni prauitate contaminati simulacrum effinxerant .«

Deinde uero qua ratione he imagines et statue post consecrationem dii aut, eorum domicilia fieri potuerunt? Quid eis ad diuinitatem ea consecratio contulit? Cur postea ab araneis, hirundinibus, miluis, aliisque animalibus adhuc roduntur et coinquinantur? Cur hec Iupiter omnipotens, aliique dii  impune patiuntur? cur homines coguntur ea tergere, mundare, erodere? Sed ipsi ethnici, si plane excecati non fuissent, ab illis auibus, atque anima libus discere debuerant hec simulacra, sicut ait etiam Clemens Alexandrinus, omni sensu esse destituta, ac non sine summa impietate coli et adorari. Sed de his in superioribus nostris, de eiusdem Clementis Alexandrini, et rursus in sequentibus de Arnobii, Lactantii, et Tertulliani libris dissertationibus. Plura adhuc apud Philonem Iudeum Athanasium, et Hieronymum legere poteris . Nihil itaque nunc addemus, nisi ex tota hac Minucii nostri aduersus Cecilium et Ethnicos disputatione haud obscure colligi siue eumdem Minucium, siue alios, quotiescumque negauerunt ulla Christianis nota fuisse simulacra, non de aliis, sicuti supra a nobis obseruatum est, loqui, quam falsorum deorum simulacris, que a gentilibus colebantur.



ARTICULUS II. De effigiato, uncto, et coronato Serapidis simulacro, quod Cecilius adorauit, ubi de Gentilium uario simulacra adorandi ritu, et utrum illud Serapidis simulacrum Terminale fuerit.

Unum procul dubio ex iis, de quibus egimus, deorum simulacris illud fuit Serapidis lapideum,  effigiatum, unctum, et coronatum, quo, ut ait Minucius noster, »denotato,« Cecilius, »manum ori admouens, osculum labiis pressit.« Que uero de simulacrorum consecratione, superiori articulo dicta sunt, hec cuilibet facile persuadebunt illud simulacrum, quod Serapidem representabat, ipso consecrationis ac dedicationis die, unctum fuisse et coronatum. Et certe uncta fuisse eiuscemodi simulacra testes haud incerti nobis sunt antiqui scriptores. Augustinus etenim post citata hec libri Geneseos de Patriarcha Iacob uerba: »Sumpsit lapidem, et superfudit oleum super cacumen eius,« scripsit: Hoc ad prophetiam pertinet, nec more idololatrie, lapidem perfudit oleo Iacob, uelut faciens illum deum; neque enim adorauit eumdem lapidem, uel  ei sacrificauit .

Scriptum quoque a Clemente Alexandrino legimus: , , , »Ipsi autem omne lignum, et omnem lapidem, ut dicitur, unctum adorantes« . Postea uero Arnobius de se ipso cum adhuc ethnicus esset, hunc loquitur in modum: »Picturas, ueternosis in arboribus tenias si quando conspexeram, lubricatum lapidem, et ex oliui unguine sordidatum, tamquam inesset uis presens, adulabar, affabar, et beneficia poscebam, nichil sentiente de trunco« .

 Quid plura? Aemilianus ab Apuleio propterea corripitur, quod nullum plane habuerit lucum consecratum, nec ullum unctum lapidem: Nullum, inquit, in uilla eius delubrum situm, nullus lucus consecratus. Et quid ego de luco et delubro loquor? Negant uidisse se, qui fuere, unum saltem in finibus eius aut lapidem unctum, aut ramum coronatum .« Alio quoque in libro hec, que ad auctoris nostri propositum non minus faciunt, litteris mandauit: »Neque iustius religiosam moram uiatori obiecerit, aut ara floribus redimita, aut spelunca frondibus inumbrata, aut quercus cornibus onerata, aut fagus pellibus coronata, uel etiam colliculus sepimine consecratus, uel truncus dolamine effigiatus, uel cespes libamine  humigatus, uel lapis unguine delibutus .«

Coronata quoque fuisse eiusmodi deorum simulacra iam ex citatis scriptoribus audiuimus. Sed id insuper Clemens Alexandrinus, Sophoclis Saphusque auctoritate confirmat, ibidemque adiecit: »Qui a uerbo instituuntur,« id est, Christiani, »a coronis arcentur . . . quod ea dicata sit simulacris. , , . Sed nec dei imago, mortuorum simulacrorum ritu est coronanda .« Prius autem Iustinus martyr, nec minus perspicue: »Neque uictimis multis, inquit, , et florum coronis colimus, quos homines effigiantes, et in templis collocantes  deos cognominarunt, quandoquidem hec anima carentia, mortua, et Dei formam non habentia simulacra nouimus.  »Quam ob causam Arnobius: »Etiamne dii sertis, coronis afficiuntur, et floribus?« Lactantius uero: »Alacres, inquit, ad deorum templa concurrunt, his libant, his sacrificant, hos coronant« .

Huc rursum accedat ex Ethnicorum numero Apuleius, et audiemus dicentem: »Respicio pile medie, que stabuli trabes sustinebat, in ipso fere meditullio Epone dee simulacrum, residens edicule, quod accurate corollis roseis, et quidem recentibus fuerat coronatum.« Preterea Plinius: »Et iam tum corone,  inquit, deorum honos erant, et Larium publicorum, priuatorumque, ac sepulchrorum, et Manium .« Denique ut Tertullianum, qui de Corona librum edidit, et alios complures missos faciamus; Ouidius de deo Termino hec cecinit:

Te duo diuersa domini de parte coronant,
   Binaque serta tibi, binaque dona ferunt. 

Tale igitur erat Serapidis simulacrum, »quo denotato,« Cecilius, uti ait Minucius, »manum ori admouens, osculum labiis pressit,« id est, Ethnicorum ritu ueneratus est et adorauit. uerum ut hoc manifestius  fiat, obseruandum est uarium fuisse hunc deos adorandi modum. Quidam enim deorum suorum simulacra adorantes, his osculum dabant, quemadmodum Cicero hisce uerbis diserte significat: »Herculis templum est apud Agrigentinos . . . ibi est ex ere simulacrum ipsius Herculis, quo non facile quidquam dixerim me uidisse pulchrius . . . usque eo, iudices, ut rictus eius, ac mentum paulo sit attritius, quod in precibus, et gratulationibus non solum id uenerari, uerum etiam osculari solent« . Alii uero dexteram tantum manum suam deosculabantur. Ubi enim Lucianus de Ethnicorum sacrificiis et uictimis disserit, hec de pauperibus hominibus memorat: »At si quis pauper, is ita deo litat, ut dexteram dumtaxat suam ipsius  deosculetur,« . Alio autem in libro: »Inde, inquit, posteaquam mane e strato surrexerunt, solem uenerantur, , . »Non quemadmodum nos deosculata manu perfectam precationem esse arbitramur« . Quocirca Apuleius Aemiliano illud uitio uertit, quod: »Si fanum aliquod pretereat, nefas habet adorandi gratia manum labris admouere« .

Quo autem modo manum ori admouerent, ille alibi sic explicat: »Multi ciuium, et aduene copiosi, quos eximii spectaculi rumor studiosa celebritate congregabat, inacesse formositatis admiratione stupidi, et  admouentes oribus suis dexteram, primore digito in erectum pollicem residente, ut ipsam prorsus deam uenerem religiosis adorationibus uenerarentur .« Plinius autem: »In adorando, ait, dexteram ad osculum referimus, totumque corpus circumagimus, quod in leuam fecisse Gallie religiosius credunt« . Hieronymus etiam in hec Osee uerba: »Immolate homines, uitulos adorantes« , scripsit: »Pro eo quod iuxta Symmachum et Theodotionem uertimus adorantes, Aquila interpretatus est, , id est, deosculantes. Qui enim adorant, solent deosculari manum suam, quod Iob fecisse negat dicens: Si uidi solem . . . si osculatus sum, manum meam apponens  ori meo, et hoc mihi ad iniquitatem reputetur« . Alia his plane similia apud eum et alios sacre Scripture interpretes in citata Iobi uerba legere poteris.

His porro ita obseruatis, inquirendum est quis sit Auctoris nostri sensus, de quo non minima est inter celebres duos etatis nostre scriptores Lipsium et Salmasium disceptatio. Prior enimuero censet sic esse intelligenda citata a nobis illius uerba; ut Cecilius manum uersus Serapidis simulacrum prius extenderit, eamque deinde, tamquam ex simulacri contactu expiatam osculatus sit. Contra uero Salmasius contendit iisdem Minucii uerbis significari Cecilium  pro gentilium more antea osculatum esse manum suam, ac eam postea uersus simulacrum, quod adorabat, porrexisse. Plures autem in Lipsii inclinant sententiam et explicationem. Quid uero, si dicatur his Minucii uerbis declarari Cecilium et manum admouisse ori suo, et Serapidis simulacro dedisse osculum? Solebant enim gentiles, uti ex paulo antea citato Cicerone uidimus, deorum suorum simulacra osculari. Expende tamen singula, et in eam, quam probabiliorem iudicabis, abeas sententiam, per nos semper licebit. De hoc porro simulacra adorandi more multa Brissonius, ad quem te potius, quam plura in rem satis cognitam congerenda esse, mittendum duximus .

Demum pro certo quidam ponunt notatum a Minucio  Serapidis simulacrum fuisse terminale, siue pro deo Termino positum. Nonne autem eorum opinio his confirmari potest Tibulli uersibus:

Nam ueneror, seu stipes habet desertus in agris,
   Seu uetus in triuio florida serta lapis. 
uerumtamen, ut uerum fateamur, nobis hi facile non persuadebunt illud tam certo posse ex Auctoris nostri uerbis colligi. Ibi enim ille haud obscure significat hoc simulacrum non in agris, sed circa mediam collocatum fuisse urbis Ostie partem, que littus maris respiciebat. Quamuis ergo ibi triuium fuisset, Minucius tamen illud non Termini, sed Serapidis simulacrum nominatim appellauit. At de his aliorum esto iudicium. De deo autem Termino alius adhuc agendi locus  nobis dabitur .



CAPUT XXII. EXPENDITUR MINUCII ARGUMENTUM, QUO EX SACRIS IPSIS, QUAE ETHNICI IN DEORUM SUORUM HONOREM CELEBRABANT, MYSTERIIS ATQUE FESTIS, ILLOS NON EXISTERE ARGUIT.



ARTICULUS PRIMUS. De Isidis sacris de mysteriis, quibus illa filium aut maritum suum perditum cum Cynocephalo querere, et eo inuento, gaudere fingebatur: quam ridicula horum mysteriorum ab Aegyptiis ad Romanos transmissorum pompa, et quam ualidum contra Gentilium deos argumentum inde deducatur.

Quamuis celebrata ab Ethnicis deorum suorum festa  et mysteria manifestam omnibus facere debuissent ueram illorum diuinitatem; ex iis tamen ipsis Minucius demonstrat illam penitus falsam esse et commentitiam: »Considera, inquit, sacra ipsa, et ipsa mysteria, inuenies exitus tristes, fata, et funera, et luctus, atque planctus miserorum deorum.« Qua ergo cecitate perculsi fuerunt infelices Ethnici, ut eos pro diis haberent, colerent, et adorarent, quos ipsis hominibus miseriores singulis annis represenabant, fingebantque exitus suos, fata, ac funera lugere et lamentari? Miraberis forsitan, ac uix tandem, et ne uix quidem tibi persuaderi sines tantam gentilium, quorum saltem multorum mens sana esse debebat, fuisse dementiam; ut ea serio crederent que  in hac mysteriorum celebratione de diis suis exhibere solebant. uerumtamen Minucius noster illud uariis exemplis euidentissime ostendit.

Ab Isidis autem sacris sic ille incipit: »Isis perditum filium cum Cynocephalo suo, et caluis sacerdotibus luget, plangit, inquirit; et Isiaci miseri cedunt pectora, et dolorem infelicissime matris imitantur. Mox inuento, gaudet Isis, exultant sacerdotes, Cynocephalus inuentor gloriatur. Nec desinunt annis omnibus uel perdere, quod inueniunt; uel inuenire, quod perdunt.« A Lactantio autem hec sacra sic describuntur: »Isidis Aegyptia sacra sunt, quatenus filium paruulum uel perdiderit, uel inuenerit. Nam primo sacerdotes, deglabrato corpore, sua pectora tundunt, lamentantur, sicut ipsa, cum perdidit,  fecerat. Deinde puer producitur, quasi inuentus; et in letitiam luctus ille mutatur. Ideo Lucanus:

. . . Numquamque satis quesitus Osiris,
Semper enim perdunt, et semper inueniunt. Refertur ergo in sacris imago rei, que uere gesta est, que profecto, si quid sapimus, declarat mortalem mulierem fuisse, ac pene orbam, nisi unicum reperisset« . At ibi aut Lactantius aut librarius errauit. Non Lucani enim est citatus ab illo uersus, sed Ouidii  qui plura a Minucio nostro, et eodem Lactantio memorata decantauit. At Lucanum si citare uoluisset Lactantius, poterat utique hec, que non parum ad argumentum suum faciunt, in medium proferre illius carmina:

 Nos in templa tuam Romana accepimus Isim,
Semideosque canes, et sistra iubentia luctus,
Et quem tu plangens, hominem testaris Osirim, 
Confirmari autem hec omnia possunt non solum Theophili Antiocheni, et Senece ab Augustino laudati testimonio, sed Iulii etiam Firmici, qui eadem Isidis mysteria sic breuiter explicat: »Hec est Isiaci sacri summa. In adytis habent idolum Osiridis sepultum; hoc annuis luctibus plangunt, radunt capita: ut miserandum casum regis sui, turpitudine dehonestati defleant capitis, tundunt pectus, lacerant lacertos, ueterum uulnerum resecant cicatrices, ut annuis luctibus in animis eorum funeste ac miserande necis exitium renascatur: et cum hec certis diebus fecerint,  tunc fingunt se lacerati corporis reliquias reperire, et cum inuenerint, quasi sopitis luctibus gaudent« .

Nonne autem hec et Minucii nostri dictis optime congruunt, et iis etiam que supra de Osiridis corpore, membratim dilacerato, atque ab Iside postea reperto obseruauimus. Sed ab aliis ille et Lactantius eo dissident, quod Osirim Isidis filium appellent, qui ab aliis illius frater et maritus uocatur. Arnobius uero illum haud dubitanter uocat maritum et filium, nisi dixeris duos ab eo distingui hisce ipsius uerbis: »Aethiopicis solibus Isis furua, merens perditum filium et  membratim coniugem lancinatum« .

Numquid ergo errauerunt Minucius noster atque Lactantius, cuius iam alium errorem citando Ouidium notauimus? uerum Diodorus Siculus, qui Osiridis necem eo, quo retulimus, modo narrauit, hec transcripta deinde ab Eusebio de Iside, et Oro eius et Osiridis filio, uerba fecit. »Inuenit illa immortalitatis pharmacum, quo filium suum Orum, Titanum insidiis oppressum, et mortuum, in aquis inuentum, non tantum reddita anima, in uitam reduxit, sed etiam immortalitatis participem fecit.« Preterea Herodotus, et Plutarchus Orum Osiridis, et Isidis filium fuisse testificantur: et Herodotus quidem illum Apollinem et Orum, Plutarchus uero Harpocratem cognominatum  esse perhibent. Atqui in Isidis mysteriis, uti Tertullianus narrat, Ethnici Serapidem, Isidem et Harpocratem cum Cynocephalo suo, cuius etiam Augustinus meminit, impio plane cultu uenerabantur . At certe hec cum Minucii nostri et Lactantii dictis optime, sicuti uides, conueniunt. Non solum enim Orus idem atque Harpocrates, sed Serapis etiam, quemadmodum Lactantius paulo ante laudatus, atque alii obseruarunt, ipsemet erat Osiris, sicuti nos quoque alibi annotauimus. Si quis tamen Osirim ab Iside hisce in sacris quesitum inuentumque illius fratrem  ac maritum fuisse contendat, et recte probauerit, quin is in sua maneat sententia, minime prohibemus. At meminisse semper debet non modo obscuram prorsus ac confusam esse hanc historiam, seu potius fabulam, sed Minucium quoque et Lactantium plures habuisse opinionis sue assertores ac patronos.

Probatu longe faciliora hec omnia sunt, que auctor noster in horumce impiorum mysteriorum celebratione peragi palam conqueritur: »Isis, inquit, perditum filium cum Cynocephalo suo, id est, Anubi, cuius figura publice circumferebatur, cum caluis sacerdotibus luget, plangit, inquirit.« Ridiculam uero prorsus harum ceremoniarum pompam graphice his Apuleius descripsit uerbis: »Hi capillum derasi funditus,  uertice prenitentes, magne religionis terrena sydera cereis et argenteis, immo uero aureis etiam sistris argutum tinnitum constrepentes . . . . Ille superum commeator et inferum, nunc atra, nunc aurea facie sublimis, attollens canis ceruices arduas Anubis, leua caduceum gerens, dextra palmam uirentem quatiens« . Unde Martialis cecinit:

Linigeri fugiunt sistrataque turba. 
Expressius uero Iuuenalis.

Ergo hic precipuum summumque meretur honorem
Qui grege linigero circumdatus et grege caluo,
Plangentis populi currit derisor Anubis. 
 Denique Ambrosius ad Sabinum scripsit: »Ipsi capita et supercilia sua radunt, si quando Isidis suscipiunt sacra« . uide, si lubeat, que in hunc locum annotauimus, et Hieronymum, Prudentium, atque alios .

Nec minus constat Isiacos, sicut ait Auctor noster, his festis cedere pectora, et dolorem infelicissime matris imitari. Preter laudatos siquidem a nobis Lactantium et Iulium Firmicum, Herodotus certe ubi de iis, qui Isidis festum agebant, disputat: »uerberantur, inquit, , post sacrificium cuncti et cuncte, , multa sane hominum millia. Quo autem uerberantur non est mihi fas dicere,  sed ex omnibus precipue hoc faciunt Cares, qui Aegyptum incolunt; adeo quidem ut gladiis quoque frontes concidant, « . Descripta autem ab Athenagora hec Herodoti uerba inuenies, ex quibus ille concludit deos immortales non esse, qui tam cruentum in modum uerberati, in sacris suis exhibentur . Quid enim magis absurdum, quam ab Ethnicis, ut paulo ante dixerat, deos plangi, pectusque propter illos tamquam mortuos crudeliter tundi, et ipsis tum sacrificari tamquam diis immortalibus. Sed de his ridiculis gentilium ritibus plura Dionysius Halicarnasseus, aliique a nobis mox citandi .

 Pergit Minucius: »Hec tamen Aegyptia quondam sacra et mysteria.« Optime quidem, ut patet ex proxime laudatis cum Herodoto, tum Athenagora, atque aliis: »Nunc et sacra,« ait adhuc Minucius, »Romana sunt.« Quod etiam citatis paulo ante Lucani uersibus traditum assertumque uidimus. Testis quoque est Suetonius Othonem, Romanorum Imperatorem, sacra Isidis sepe in lintea religiosaque ueste propalam celebrasse . Commodus autem Romanorum itidem Imperator, teste Lampridio, »sacra Isidis coluit, et ut caput raderet et Anubin portaret . . . . Isiacos uero pineis usque ad perniciem pectus tundere cogebat. Cum Anubin portaret, capita Isiacorum grauiter obtundebat ore simulacri.« Postea uero illud adhuc repetit et confirmat  .

Huc accedit, quod posteris prodidit ualerius Maximus, Isidis fana, a L. Aemilio Paulo consule, Romano senatu iubente, diruta et euersa fuisse: »L. Aemilius Paulus Consul, cum senatus Isidis, inquit, et Serapis fana diruenda censuisset, eaque nemo opificum attingere auderet, posita pretexta, securim arripuit templique eius foribus inflexit« . A Tertulliano quoque, ut suo loco uidebimus, memorie traditum est Isidis aras a Romanis destructas, sacraque abrogata ac deinde restituta« .

Recte ergo ex his Minucius concludit: »Nonne ridiculum  est lugere quod colas, uel colere quod lugeas?« Simili plane modo Plutarchus, quamuis ethnicus, Xenophanem Colophonium eiusque sectatores refellit: »Absurditas rei, ait ille, in conspectu fuit non modo Xenophani Colophonio, aut qui eum subsecuti, Aegyptios monuerunt, , , : aut ne lugerent eos, quos deos censerent esse; aut pro diis non haberent, si lugendos crederent« . Heraclitus etiam, narrante Clemente Alexandrino, ac postmodum Epiphanio, iisdem Aegyptiis obiiciebat: »Si existimatis deos, ne ipsos lugeatis, neque plangatis: si autem lugetis, ne eos deos esse putetis« .  Denique ut alios gentiles et christianos pretermittamus, eadem prorsus ratione Athanasius, et Iulius Firmicus hec nefanda mysteria explodunt atque exsibilant, et in iis falsos deos ab ethnicis coli concludunt .



ARTICULUS II. De Eleusiniis mysteriis festoque die in Cereris filiam suam Proserpinam a Plutone raptam inquirentis, memoriam celebratis; de Iouis sacris atque etiam Cybeles Dindimene seu Cereris, uel Rhee, uel matris deum, et Atydis castrati, que a gallis seu exsectis hominibus peragebantur.

Isidis sacris similia erant Eleusinia, que in Cereris  filiam suam Proserpinam seu Liberam a Plutone raptam querentis, honorem uel potius contumeliam quotannis ab ethnicis celebrari solebant. Minucius autem paucis quidem uerbis, sed que sufficiebant, ridiculam horum mysteriorum impietatem demonstrat: »Ceres, inquit, facibus accensis et serpente circumdata, errore subreptam et corruptam Liberam, auxia et sollicita uestigat.« Sed hec Cicero enodatius in quarta aduersus uerrem oratione, hisce uerbis enucleauit: »Hec est opinio, ait, que constat ex antiquissimis Grecorum litteris atque monumentis, insulam Siciliam totam esse Cereri et Libere consecratam. Hoc cum cetere gentes sic arbitrantur, tum ipsis Siculis tam persuasum est, ut animis eorum insitum atque innatum esse uideatur. Nam et natas esse  has in his locis deas, et fruges in ea terra primum repertas arbitrantur; et raptam esse Liberam, quam eamdem Proserpinam uocant, ex Ennensium nemore, qui locus, qui in media est insula situs, umbilicus Sicilie nominatur: quam cum inuestigare et conquirere Ceres uellet, dicitur inflammasse tedas lis ignibus qui ex Aetne uertice erumpunt, quas sibi cum ipsa preferret, orbem omnium peragrasse terrarum . . . . . Etenim propter est spelunca quedam conuersa ad Aquilonem infinita altitudine, qua Ditem patrem,« hoc est Plutonem, »ferunt repente cum curru extitisse, abreptamque ex eo loco uirginem secum asportasse, et subito non longe a Syracusis penetrasse sub terras, lacumque in eo  loco repente exstitisse ubi usque ad hoc tempus Syracusani festos dies anniuersarios agunt celeberrimo uirorum mulierumque conuentu« . Et hec sanc iis plane consentanea sunt, que eadem de re narrat Diodorus Siculus; qui in sententie sue confirmationem hos retulit Corcini pete grecos uersus.


,
.

.


,
,
.


 Ferunt quod alma Cereris olim filia,
Sic fraudulentis rapta Ditis machinis,
Et nigricantes inierit terre specus,
Materque perditam requirens anxie,
Totum uagata sit per orbis ambitum.
Tunc que sub Aetne collibus Trinacria
Igni scatet, globosque iactat flammeos,
Ingemuit omnis: dumque uirgo plangitur,
Gens Iouis alumna, egena uictus tabuit.
Hinc est, deas adhuc quod impense colunt. 
Sed Ouidius hec uberius stricta adhuc describit oratione. Duos autem tantum ex iis uersus, quibus Cererem, cum ad Aetnam montem peruenisset, memoratas faces accendisse canit, nunc transcribemus:

Illic accendit geminas pro lampade pinus,
Hinc Cereris sacris, nunc quoque teda datur. 
 Statius quoque in siluis hos ad Iulium Menecratem scripsit duos uersus:

Tuque Actea Ceres, cursu cui semper anhelo
uotiuum taciti quassamus lampada myste. 
Ad hec uero Claudianus tribus libris decantauit raptum Proserpine, atque ipso libri primi initio faces illas et serpentes sic memorat:

   . . . . . Iam magnus ab imis
Auditur strepitus terris, templumque remugit
Cecropidum, sanctasque faces extollit Eleusis:
Angues Triptolemi strident, et squamea curuis
Colla leuant astricta iugis, lapsuque sereno
Erecti roseas tendunt ad carmina cristas. 
De his porro Cereris mysteriis, diebusque festis uerba  quoque fecit Lactantius, nosque etiam de his alibi egimus, pluresque, quos adire et legere poteris, citauimus scriptores, qui de illis data opera disputauerunt .

Pergit Auctor noster: »Et que Iouis, inquit, sacra sunt? Nutrix capella est, et auido subtrahitur infans, ne uoretur, et Corybantum cymbalis, ne pater audiat uagitus, tinnitus eliditur.« Sed hec, que de Ioue ac ethnicis predicabantur, festisque eius diebus, a nobis superius , atque insuper a mox laudato Ouidio satis explicata  sunt . Quamobrem id tantum obseruauimus hec non modo Iouis, sed eius etiam matris Rhee sacra fuisse, que ab eodem. Ouidio et Lactantio, uti suo loco uidebimus, perspicue describuntur .

Ad Dindymene tandem Cybeles sacra uenit Minucius: Sed »pudet, inquit, dicere. Adulterum suum infeliciter placitum, quoniam et ipsa deformis uetula et multorum deorum mater, ad stuprum illicere non poterat, exsecauit, ut deum scilicet faceret eunuchum. Propter hanc fabulam galli eam et semiuiri sui corporis supplicio colunt.« Quamuis autem hanc, ut recte auctor noster ait, fabulam aliter Diodorus Siculus, Pausanias, Seruius, aliter uero Ouidius  atque Arnobius, ut infra ostendemus, enarrauerint, nec Luciano tamquam omnino uera uideatur, ab isto tamen hunc, quem uerisimiliorem censet, exponitur in modum: »Attes genere quidem Lydus fuit, primus autem sacrorum ritus, quibus Rhea coleretur, tradidit: ac quibus Phryges, et Lydi, et Samothraces in sacris utuntur, ea omnia ab Atte acceperunt. Postquam enim ipsum castrauit Rhea, uitam quidem uirilem agere desiit, formam autem femineam assumpsit, uestemque muliebrem induit . . . Dicebat autem et de gallis, qui in templo sunt, quod galli Iunoni quidem haudquaquam, Rhee autem castrari soleant, et Attem imitentur.« Tum deinde ille edisserit quomodo fierent galli, ac uirilia eis amputarentur . Ex his autem que audisti et ab eo alibi adhuc tradita sunt, Minucii nostri narratio plane confirmatur atque illustratur.

Preterea ut Lactantium, Prudentium, aliosque quam plurimos mittamus, Augustinus qui hec mysteria Carthagine, »usque in hesternum, inquit, diem,« id est, ad suum usque tempus celebrata fuisse testificatur, de iis eadem rursus, atque ipsemet auctor noster, litteris mandauit: »Sacra sunt, ait, Matris deum, ubi Atys pulcher adolescens, ab ea dilectus, et muliebri zelo abscissus, etiam hominum abscissorum,  quos gallos uocant, infelicitate deploratur« . Addit porro hec horrenda sacra, omni scenica obscenitate turpiora, ab ipsis quoque obseruata fuisse Romanis . Quapropter Tatianus antea illud ethnicis uitio uerterat: »Rhea, inquiebat, quam in Phrygii montibus Cybelem uocant, puerorum exsectionem propter Atym amatum ei puerum, instituisse ferunt« . Nec minus diserte, immo et magis dilucide Hieronymus de iisdem, ac Minucius, Romanis hec turpissima Cybeles mysteria suo adhuc tempore celebrantibus, sic loquitur: »Hi  sunt quos hodie Rome Matri non deorum, sed demoniorum seruientes, gallos uocant, eo quod de hac gente Romani truncatos libidine, in honorem Atys, quem Eunuchum dea meretrix fecerat, sacerdotes illius manciparint. Propterea autem Gallorum gentis homines effeminantur; ut qui urbem Romam ceperant, hac feriantur ignominia .

Sed ab aliis ille arguitur quod hos castratos Matris deum seu Cybeles sacerdotes, natione Gallos fuisse putauerit. uero etenim similius quibusdam uidetur gallorum nomen illis impositum a uiro nomine Gallo, qui, ut ait Stephanus, fuit primus forsitan Cybeles sacerdos. Alii sic nuncupatos putant a Gallo, Phrygie fluuio, qui ex Celenis montibus in Sangarium influit.  Et hec est non modo Herodiani , uerum etiam Ouidii opinio, quam hisce uersibus exprimit:

Cur igitur gallos, qui se excidere uocamus,
   Cum tantum a Phrygia Gallica distet humus?
Inter, ait, uiridem Cybelen altasque Celenas,
   Amnis in insana, nomine Gallus, aqua.
Quilibet inde furit, procul hinc discedite queis est,
   Cura bone mentis: qui bibit inde, furit. 
Fluminis autem illius meminit Plinius, quem uidere poteris, quemadmodum et uossium, ac Lilium Giraldum de illa Cybeles et Atys fabula, de eorum mysteriis, illisque gallis disputantes. De his nos quoque, ac potissimum de illorum mysteriorum auctore alibi disputauimus .

Ceterum tametsi eadem, uti iam annotauimus, diceretur Isis, Ceres, Cybele, Rhea, Dindymene, ac Deorum mater, aliisque adhuc, ut Plutarchus et Strabo obseruant, nominibus appellaretur; constat nichilominus diuersa fuisse sacra et festa, que agebantur in Cereris Proserpinam querentis, ac Cybeles simul et Atydis memoriam . Sed quecumque ea sint, euidentissime demonstrant falsam illorum diuinitatem, atque gentilium eos colentium deplorandam cecitatem et amentiam.



ARTICULUS III. De aliis superstitiosis et absurdis Gentilium ritibus, quibus plures sanguine suo libabant, ac uulneribus uiriliumque excisione supplicabant, deosque ducebant uicatim mendicantes; de lupercis cruda hyeme nudis discurrentibus, obuios uerberantibus ac pelles cedentibus; de Saliis pileatis, et scuta uetera circumferentibus.


Neminem esse putamus, qui ex hactenus disputatis facile non intelligat quid sibi Minucius uelit, cum absurdos planeque superstitiosos Romanorum falsos deos adorantium ritus insectatur, ac quemlibet ex illis hominem merito corripit: »Qui sanguine suo  libat, et uulneribus suis supplicat . . . . . . aut cui exta sunt obscena demessa, quomodo deum uiolat, qui hoc modo placat; cum si eunuchos Deus uellet, posset procreare, non facere.« Nonne enim ille ibi et de Cybeles, uti proxime dicebamus, atque etiam de Bellone, quemadmodum antea etiam animaduertimus  insanis utique sacerdotibus disputat? Et certe Iuuenalis de utrisque cecinit:

   . . . . Ecce furentis
Bellone, matrisque deum chorus intrat, et ingens
Semiuiri obsceno facies reuerenda minori,
Mollia qui rupta secuit genitalia testa
Iam pridem, cui rauca cohors, cui tympana cedunt
Plebeia, et Phrygia uestitur bucca tiara. 

Nonne etiam Athenagoras de iisdem, etsi tam  obscure de secundis quam perspicue de primis, dixit: , . . . , . »Alii pudenda exscindunt, qui coniuncti sunt Rhee: ut nichil dicam de illis qui cultris et flagellis nodatis seipsos discruciant?«  At, sicut ille soluto, ita Martialis stricto sermone dixit:

Alba minus seuis lacerantur brachia cultris,
   Cum furit ad Phrygios enthea turba modos. 
De Matris uero deum mystis Seneca:

Non, si molles imitata uiros,
Tristi laceret brachia tecum,
Que turrite turba parenii
Pectore rauco concita, buxum
 Ferit, ut Phrygium lugeat Atym. 
Concinit utrique Iuuenalis duobus his carminibus:

Quid tamen exspectant, Phrygio quos tempus erat iam
More superuacuam cultris abrumpere carnem? 
Lucianus etiam, , , , . »Caput subtus guttur ligantes, ensibus lacertos feriunt, linguam insuper foris dentes extensam quisque incidit, ut breui tempore omnia sanguine manarent.« . Apuleius uero ferrum illud anceps uocat, quo sua quisque brachia  dissecabat, et, ut ait Tertullianus, hi galli et eorum princeps archigallus sanguinem impurum, castrando lacertos, libabat. Quamobrem Seneca apud Augustinum inde gentilium suorum deos sic exagitat. »Ille uiriles sibi partes amputat, ille lacertos secat. Ubi iratos deos timent, qui sic propitios merentur? Dii autem nullo debent coli genere, si et hoc uolunt.« . Recte ergo Minucius de his, atque Bellone etiam forsitan consecratis, similiter argumentatur.

Sed ceci gentiles tante deorum suorum contumelie aliam adiiciebant, qui »mendicantes,« sicut ille  pergit, »uicatim deos ducunt,« Cybeles uidelicet, siue Matris Deum simulacrum. Tum enim turpi prorsus mendicitate quaslibet stipes colligebant aureas et argenteas, inquit Apuleius , uel , »obolos et dragmas, uti ait Lucianus, ac quidquid unusquisque illis affatim largiebatur  loc. cit. Uno autem uerbo a Dionysio Halicarnasseo appellantur , , ab aliis, ut alibi uidimus, , »siue stipem Matri deum colligentes.« Quamobrem a Tertulliano, sicut suo loco uidebimus, nuncupatur »religio mendicans,« que cauponas circuibat . Quis autem non mirabitur hunc sordidissimum morem sacratioribus firmatum fuisse gentilium legibus?  At Cicero tamen hanc, inter alias ad deorum cultum pertinentes, legem exhibet: »Preter Idee Matris famulos, eosque iustis diebus, ne quis stipem cogito.« Eam sane ob causam non ausi sunt hunc ridiculum morem antiquare . Paulo enim postea idem Cicero: »Stipem sustulimus, inquit, nisi eam que ad paucos dies propria Idee Matris, excepimus« . Idea porro mater eadem est ac deum mater et Cybele.

De Lupercis deinde hec proculdubio Minucius, nec plura scripsit: »Nudi cruda hyeme discurrunt.« Certis autem testibus si hoc tibi probari postules, ad manus nobis plures utique sunt. Primus siquidem obuiam uenit Liuius, qui narrat institutum fuisse ab Euandro solemne ex Arcadia allatum, »ut nudi iuuenes,  Lyceum Pana uenerantes, per lusum atque lasciuiam currerent« . Deinde Aelius Tubero, a Dionysio Halicarnasseo citatus, eamdem tradidit huius solemnitatis originem, in qua solebant iuuenes, , »nudos circa uicum cursitare, pudendis tantum recens mactatarum pecudum exuuiis succinctis« . Huc etiam accedit Plutarchus, qui quidem opinatur huius festi, quod Lupercalia uocabant, et iuuenum cursus initium duci potuisse non tam ab Euandro, quam a Lupa, qua Romulus educatus fuerat. At fatetur iuuenes nudos discurrisse, cecidisse scuticis albis obuium quemque, nec mulieres declinasse illorum uerbera. . Alibi uero narrat M. Antonium unum ex his fuisse coram Cesare hunc in modum discurrentibus . Mulieres porro horum Lupercorum ictu ac uerbere fecundas se fieri posse credebant. Audi, si uelis, Ouidium hec decantantem:

Nupta quid exspectas? Non tu pollentibus herbis
   Nec prece, nec magico carmine mater eris:
Excipe fecunde patienter uerbera dextre,
   Iam socer optatum nomen habebit aui. 
Sed hanc superstitionem ridet Iuuenalis:

Nec prodest agili palmas prebere luperco. 
 Acrius autem Prudentius in eam inuehitur:

Quid illa turpis pompa? Nempe ignobiles
uos esse monstrat, cum Luperci curritis.
Quem seruulorum non reor uilissimum,
Nudus plateas si per omnes cursitans,
Pulset puellas uerbere ictas lubrico. 

Cur autem a Minucio »Cruda hieme« nudi discurrere dicantur, disces ex Plutarcho, qui locis iam citatis obseruat hec festa peragi mense februario, ac ipsa tertia post idus die, quemadmodum Ouidius his etiam cecinit uersibus:

Tertia post Idus nudos aurora lupercos
   Aspicit, et Fauni sacra bicornis erunt. 
uidesis adhuc ualerium Maximum et Morestellum  .

Tum deinde Minucius: »Alii, inquit, incedunt pilcati, scuta uetera circumferunt.« Nullus autem dubitandi locus est quin hi Salii sint, quos a Numa Pompilio institutos his Liuius docet uerbis: »Salios duodecim Marti Gradiuo legit, tuniceque picte insigne dedit, et super tunicam ereum pectori tegumen celestiaque arma, que ancilia appellantur, ferre, ac per Urbem ire, canentes carmina cum tripudiis solemnique saltatu, iussit« . De eodem etiam Numa Ouidius:

Iam dederat Saliis 
Armaque, et ad certos uerba canenda modos. 
 Ibi autem describit quomodo illa arma, que »ancilia« et auctor noster, »scuta uetera, nuncupat, e celo cecidisse ferantur. Unde Iuuenalis canebat:

Arcano qui sacra ferens nutantia loro,
Sudauit clypeis ancilibus. 
At de his, atque etiam Lupercis mox dictis, uirgilius qui eos »pileatos,« ut ait Minucius, incessisse illis confirmat uersibus:

Hic exultantes Salios nudosque Lupercos,
Lanigerosque apices, et lapsa ancilia celo
Extuderat. 
uidesis Seruii in hos uersus annotationes, ac plura apud Plutarchum, Dionysium Halicarnasseum, ualerium  Maximum et alios .

Denique Minucius hec continenter adiecit: »Pelles cedunt, mendicantes uicatim deos ducunt.« At constat sane Matris deum sacerdotes, de quibus paulo ante egimus, his posterioribus uerbis denotari. uerum in controuersiam uocatur, ad quos illa priora, »Pelles cedunt,« referri debeant. Quidam enim suspicantur ea loco suo esse mota, ac post hec, »hyeme discurrunt,« reponenda. Quasi uero soli discurrentes Luperci pelles cederent? Quidni et Salii, aut »mendicantes,« qui teste Apulcio, cymbala et tympana pulsabant ? Nihil ergo in Minucii textu sine codicis alicuius auctoritate mutandum. At certe nemo sane mentis homo diffitebitur, quam recte ex dictis Auctor noster inferat falsam diuinitatem eis ascribi, quos gentiles tam absurdis tamque indignis deorum nomine et dignitate superstitionibus uenerabantur.



ARTICULUS Iu. De templis, quoram aditus uel semel tantum in anno, uel nemini umquam, uel numquam uiris patebat; de quibusdam sacris ceremoniis, que aut feminis aut seruis interdicebantur, atque de aliis sacris, que uel uniuira, uel multiuira coronabat.

Auctorem nostrum alios absurdos eorumdem Gentilium  ritus exagitantem sequamur. »Quedam, inquit, fana semel anno adire permittunt.« Tale proculdubio erat Eurimones fanum, de quo Pausanias. »Stato, ait, die Eurimones templum aperiunt; aperiri alio tempore mos patrius non est. Sacra eo die priuatim ac publice fiunt. Mihi certe non contigit, ut eo tempore adessem, neque Eurymones simulacrum uidere potui . Tale etiam, eodem teste, Dyndimene matris, de qua nos supra, sacrarium fuit. Nam ab ipso adhuc hec memorie prodita legimus. »Die unico anniuersario sacrarium Dyndimene matris aperire solemne habent. Eo ipso die mihi ut adessem contigit.« Superius denique de Cereris et Proserpine fano dixerat: »Huc feminis quouis tempore aditus patet, uiris  quotannis semel« .

Tum deinde auctor noster, »Quedam, inquit, fana, in totum nefas uisere.« At idem Pausanias, hec, quibus Minucii sententia corroboratur, de Aepyto Arcadum rege scriptum reliquit: »Cum in templum Neptuni, quod Mantinee est, penetrare esset ausus, quo nulli cuiquam homini hac ipsa etiam etate fas est accedere, oculis primum captus, deinde non ita multo post e uita excessit.« Addit postea cum idem templum iussu Adriani Imperatoris reedificaretur, omnes prorsus illius aditu prohibitos, ac memoratum Aepytum, qui illud ingrediendo religionem uiolauerat, marine aque ui subita obcecatum, ac paulo post mortem obiisse. Nec prorsus  omittendum, quod prius ab eodem Pausania litteris consignatum est: »Sunt Solis are, Necessitatis, et uiolentie edes, in quam ingredi fas esse negant.« 

Pergit Minucius: »Est templum, quo uiro non licet introire. »Unum proculdubio illius modi sacrarium, uti Ciceronis contra uerrem utamur uerbis: »Cereris est apud Catinenses eadem religione, qua Rome, qua in ceteris locis, qua prope in toto orbe terrarum. In eo sacrario intimo fuit signum Cereris perantiquum, quod uiri non modo cuiusmodi esset, sed ne esse quidem sciebant. Aditus enim in id sacrarium non est uiris; sacra per mulieres  ac uirgines confici solent«  Quapropter Lactantius citatis eiusdem Ciceronis uerbis ostendit, quedam esse templa in que ingredi uiris non licebat. .

De Cereris autem Mysie sacrario, ac festis diebus, isthec memorat Pausanias, que ad Minucii nostri propositum nonnichil etiam facere possunt: »Festos, inquit, dies agitant septem, quorum tertio e templo uiri omnes exeunt, mulieres uero intus relicte; ritu a maioribus tradito, nocturnum peragunt sacrum. Neque uero uiros tantum excludunt, sed canes etiam masculos eiiciunt. Postero die reuisunt feminas in templo uiri, multoque cum risu ultro citroque  sales et dicta iaciuntur« 

Quid plura? Dionysius Halicarnasseus monitos nos fecit nefas uiris fuisse in ueste fano pernoctare. Neque etiam illis in Bone dee templum ullus, sicut Macrobius, Plutarchusque testantur, patebat aditus. Addit uero iste quotiescumque mulieres quacumque in domo festum illius agerent, ea omnibus uiris, atque ipsius etiam domus domino plane cedendum. Quapropter Cicero tota eloquentie sue ui in Clodium, cuius etiam Plutarchus loco citato meminit, inuenitur, quod ea sacra aspexerit ac uiolauerit, que uiri ne imprudentis quidem oculis conspici fas erat. 

Scriptoribus autem Grecis ac Latinis concinunt pete, et Tibullus quidem hoc uersu:

Sacra Bone maribus non adeunda dee. 
Propertius quoque his duobus carminibus:

Feminee loca clausa dee, fontesque piandos,
   Impune et nullis sacra retecta uiris. 

Neque uiros tantum, sed illorum etiam imagines inde exclusas fuisse auctor nobis est Seneca , et Iuuenalis his uersibus:

   . . . Ubi uelari pictura iubetur,
 Quecumque alterius sexus imitata figuram est. 

At uicissim feminis quedam uirorum sacra adire non minus piaculum: »Nonnulla, ait rursum Minucius, absque feminis sacra sunt,« quia »Herculaneo, inquit A. Gellius, sacrificio abstinent« . Rationem huius interdicti hanc Macrobius reddidit: »Herculi, cum boues Geryonis per Italie agros duceret, sitienti respondit mulier aquam se non posse prestare, quod feminarum dee celebraretur dies, nec ex eo apparatu uiris gustare fas esset. Propter quod Hercules facturus sacrum detestatus est presentiam mulierum, et Potito ac Pinario, sacrorum  custodibus, iussit ne mulierem interesse permitterent.« . Quamobrem canebat Propertius:

Maxima que gregibus deuota est ara repertis,
   Ara per has, inquit, maxima facta manus:
Hec nullis umquam pateat ueneranda puellis,
   Herculis eximii ne sit inulta sitis. 
Iuuenalis etiam:

. . . . . . Sed more sinistro
Exagitata procul non intrat femina limen,
Solis ara dee maribus patet. 

De eiusdem adhuc Herculis ceremoniis haud dubie intelligendus est Minucius, cum inceptum sermonem sic prosequitur. »Seruo quibusdam ceremoniis interesse  piaculare flagitium est.« Tantum autem fuit illud scelus, ac diis adeo, uti somniauerant gentiles, odiosum; ut Potitii omnes in duodecim familias diuisi, qui auctore Appio, sacra Herculis ad humile seruorum ministerium transtulerant, intra annum extincti fuerint; ipse uero Appius post aliquot annos luminibus orbatus. Quamuis autem hec deorum uindicta falsa prorsus fictaque sane mentis hominibus merito uideatur; eamtamen ab Ethnicis tamquam omnino ueram certamque uenditatam esse testes sunt Titus Liuius, ualerius Maximus, Auctor libri de Origine gentis Romane, Aurelius uictor, Lactantius et alii .

Opinatur preterea Meursius 
In illius autem comedia, Concionantes inscripta, inueniuntur. Quis ergo ex hactenus dictis, plane non perspiciat quo iure Lactantius dixerit Rome,  et in plerisque aliis urbibus esse quedam sacra, que nefas erat a uiris aspici, ac sceleratos haberi, qui ueste, aut Bone dee, aut Cereris edem, tametsi ab ipsis uiris fabricatam intrauerint? 

Denique Minucius: »Alia sacra, inquit, coronat uniuira, alia multiuira.« Recte quidem. Apud Tertullianum enim legimus: »Fortune Muliebri coronam non imponit nisi uniuira, sicut nec matri Matute,« id est, Ino filie Cadmi, et Athamantis uxori, quam Greci uocabant.  Scriptum quoque a Dionysio Halicarnasseo legimus eiusdem Muliebris Fortune simulacrum non coronari uel a bis nuptis,  uel a uiduis, sed hunc honorem solis recens nuptis deferri. Seruius quoque obseruat Fortunam illam Muliebrem, seu eius simulacrum, non coronari a bis nuptis mulieribus .

Ceterum quis adeo hebes obtususque esse potest qui ex his, que hactenus exposuimus, non protinus intelligat quam impia, crudelia et absurda fuerint, sacra, festa, mysteria; quam superstitiosi, ridiculi, infames ritus, quibus Ethnici deos suos colere arbitrabantur? Qui enim nisi plane fictitii dii, et hominibus recta ratione preditis deteriores, pati poterant se tam impio absurdoque cultu honorari? Nullum itaque esse putamus, qui inde, atque ex omnibus,  tota hac in dissertatione disputatis, apertissime non uideat quam certo et euidenter Minucius demonstrauerit nuntium his nefandis ritibus, totique gentilium religioni esse remittendum, ac christianam Religionem, que nichil nisi rectum, pium, et sanctum docet, ab omnibus suscipiendam esse et amplectendam.



CAPUT XXIII. DE QUODAM LIBRO, QUEM MINUCIUS SE SCRIPTURUM PROMISISSE uIDETUR, AC DE QUIBUSDAM LOCIS OBSCURIS, NONNULLISQUE SCRIPTORIBUS ET ATHEIS AB ILLO MEMORATIS.



ARTICULUS PRIMUS. Utrum Minucius scripserit librum de Fato, aut eum se editurum promiserit? et obscura quedam explicantur Minucii loca, ubi de marinis ad Ostia Tiberina lauacris, de feriis forensibus et autumnitate; quid substrata nauibus robora, quis puerilis testarum in mare iaculationibus ludus, siue epostracismus; quid soles alii atque alii, ac de nebulis, nubibus, fulgure, fulmine, et Lune laboribus.


Gentilium de fato errorem ubi reiicit Minucius, ibi de illo se aliquando fusius disputaturum pollicetur? »Ac de fato, inquit, satis, uel si pauca pro tempore, disputaturi alias et uberius et plenius.« Utrum autem fidem liberauerit suam, dictu non facile est. Fatetur siquidem Hieronymus publicam in lucem  prodiisse inscriptum ipsiusmet Minucii nomine de Fato librum, seu dialogum, sed qui ab Octauii stylo discrepare sibi uidebatur. Quis igitur hunc esse, quem se scripturum auctor noster polliceri uisus est, asserere audebit? Et id quidem ut planius fiat, audiendus est Hieronymus: »Alius, ait, liber siue potius dialogus, sub nomine eius fertur de Fato, uel contra Mathematicos, qui cum sit et ipse diserti hominis, non mihi uidetur cum superioris libri,« Octauii scilicet, »stylo conuenire.« Neque id semel dixisse contentus, ad Magnum hec rursus de eodem libro scripsit: »Minucius Felix, causidicus Romani fori, in libro cui titulus Octauius est, et in altero contra Mathematicos, si tamen inscriptio non mentitur  auctorem, quid gentilium scripturarum dimisit intactum?«  At si Hieronymus tam solers et perspicax librorum indagator, hunc quem legerat librum, Minucii nomen falso pretulisse censuit, qua ratione aliud de illo nos, quorum in manus non uenit, feremus iudicium?

Admirationem uero quibusdam is sane mouebit, qui contendit Minucium Felicem, maxima argumenti huius tractandi difficultate deterritum, non stetisse promissis, ne aliquid temere definire cogeretur. Ab hac enimuero insulsa ostentatione aut dissimulatione plane abhorrebat Minucius noster, cuius singularis, uti uidimus, modestia, candorque animi toto in Octauii libro emicat.

 Alii autem opinantur citatis eius uerbis nichil promissum, sed suspensos tantum retineri auditorum animos. Nam Minucius haud plane absimili modo dixerat: »Multa ad hec suppetunt, ni festinet oratio.« Que enim, inquiunt, plura Minucius uno, quam alio loco promisit? Sed dissimulare non possumus promissionem prioribus potius, quam posterioribus uerbis exprimi. De hoc porro siue numquam edito, siue iam a longo tempore deperdito opere nichil nobis amplius succurrit.

Ad ea itaque ueniamus Minucii uerba, que obscuritatis aliquid habere uidentur. Libri autem sui initio Octauium appellat fidelissimum suum conturbernalem, quia apud se, cum Romam ueniebat, diuersabatur, eratque eius hospes. Cum eo autem ac  Cecilio marinas ad Ostia Tiberina balneas se petiuisse testatur. At postea Augustinus ibi lauit, »quia« Greci , inquit, »dixerint, quod anxietatem pellat,« Minucius uero tradit eas siccandis corporis humoribus non parum esse utiles . Nonne autem hoc confirmari inde potest, quod Suetonius memorie prodidit de Augusto Imperatore: »Quoties neruorum causa marinis Albulisque calidis utendum esset, hoc contentus erat« . At si nerui laxati, et humoribus remissiores facti, aquis marinis curari possunt, nonne dici etiam potest Minucium, eiusque socios eamdem ob causam usos esse Ostiensibus? De balneis porro libros habemus a medicis recens editos, quos consulere cuiuis promptum est.

 Lauatum autem Minucius illuc ibat, »quo tempore ad uindemiam, inquit, ferie iudiciariam curam relaxauerant. Nam et id temporis post estiuam diem in temperiem semet autumnitas dirigebat.« De his forensibus feriis hec canit Statius:

Certe iam latie non miscent iurgia leges,
Et pacem piger annus habet, messesque reuerse
Dimisere forum, nec iam tibi turba reorum
uestibulo, querulique rogant exire clientes. 

Post hec ualentinianus Iunior et Theodosius Magnus harumce feriarum spatium duobus mensibus circumscribi uoluerunt, data anno 389 hac lege: »Illos tantum feriarum dies fas erit, quos geminis mensibus ad requiem laboris indulgentior annus  accepit estiuis feruoribus mitigandis et autumni fetibus decerpendis.« uide, si uelis, Gothofredi in hanc legem ac Tiraquelli in Alexandri libros annotationes, et aliorum in l. 1 ff. de Feriis. Ceterum nomine, »autumnitas,« non solus Minucius noster, sed Cato etiam et Arnobius utuntur . Scaliger uero alicubi animaduertit hoc nomine significari fructum autumnalem, eoque probat disticho:

Cape hanc caducam Liberi mollem dapem
De fronde Bromie autumnitatis uuidam. 

Testatum deinde Minucius facit se ad id loci uenisse, »ubi subducte nauicule, substratis roboribus, a terrena labe suspense quiescebant.« Que autem  fuerint illa substrata robora, si quis nauticarum rerum scientia parum imbutus a nobis postulet, respondebimus fuisse quercea, longa, rotunda, ac durissima ligna, siue ut quidam loquuntur, fustes teretes, uel trabes, quibus naues ad littus aut portum tracte eleuabantur a terra, ne putrescerent, et iisdem in pelagus postea reuehebantur. Ea porro robora a Grecis, uti a Polluce et Suida obseruatum, , et , uocabantur, a Latinis uero puluini, sicut Isidorus his uerbis significauit: »Puluini sunt machine, quibus naues deducuntur, et subducuntur« . Unde Horatius canebat:

    Soluitur acris hyems grata uice
      ueris et fauoni;
Trahuntque siccas machine carinas 

Si quis tamen substrata robora, quibus naues quiescebant, a machinis quibus trahebantur, distinguenda esse uelit, id si ille probauerit, illico cedemus.

Eo porro loci Minucius nocte cum duobus sociis suis uidit »pueros certatim gestientes, testarum in mare iaculationibus ludere«. Puerilis ille ludus est, qui ab eo non minus breui, quam eleganti narratione describitur. A Grecis uero appellatur, atque a P. Iulio Polluce sic explicatur: . , .  . »Epostracismus. Testulam marinam in aque superficiem mittunt, numerantes ipsius saltus in aque superficie factos ante submersionem; ex saltuum enim multitudine iacienti uictoria ascribitur« . Breuius Suidas: . , , . »Ostracis seu testulis ludere. Ludus quidam, quem pueri ludunt, ostracam seu testulam in mare proiicientes« . uidesis Eustathium in Homeri Iliadem seu 18.

Postea Cecilius, Academici de uero Deo eiusque prouidentia dubitantis personam indutus, pro certo ponere conatur omnia sine ullo Deo, in seipsa reuolui,  ac »congregatis ignium seminibus Soles alios atque alios semper splendere, sic exhalatis terre uaporibus, nebulas semper adolescere, quibus densatis coactisque, nubes altius surgere, iisdem labentibus, pluuias fluere, flare uentos, grandines increpare, uel nimbis collidentibus, tonitrua mugire, rutilare fulgura, fulmina premicare.« Garriebat itaque absque ullius diuine prouidentie motu hec omnia naturalibus suis causis effici. Sol quippe congregatis ignium seminibus fouetur, semperque splendet. Soles autem alios atque alios dicere maluit, quia Sol nouis semper ignium seminibus acceptis, nouus alterque quotidie uidetur renasci. Petis autem insolens non est, ut soles plurali numero pro Sole dicant. Omnium instar nobis sit uirgilius, qui cecinit:

 . . . . . . . . Sepe ego longos
Cantando puerum memini me condere soles.
Alio itidem in libro:

. . . . . . . . Glebasque iacentes
Puluerulenta coquat matur solibus estas. 

Solis autem nomine si diem a Cecilio, sicut ibi a uirgilio, significari uelis, non multum quidem repugnabimus. Nam maior uis inde argumento eius accederet, quod tamen ab Octauio prorsus euersum esse supra ostendimus.

De nebulis porro, nubibus, aliisque meteoris ab eodem Cecilio memoratis, legere poteris ex antiquis scriptoribus Aristotelem, Lertium, Plinium, Lucretium, Senecam; ex recentioribus uero Cartesium,  Gassendum, Antonium le Grand, et alios, qui de his data opera disputauerunt .

Octauius postea asserit diuinam prouidentiam in eo emicare, quod luna »mensem auctu, senio, labore circumagat.« uarios siquidem Ethnici fingebant lune labores, atque eum in primis, cum incantationibus defectum pati stulte arbitrabantur. Quamobrem eris tinnitu, aliisque sonitibus, ac magnis clamoribus conabantur laboranti ita succurrere, ut incantationes  non audiret. Unde Iuuenalis de clamosa muliere canebat:

Una laboranti poterit succurrere lune. 
Statius uero illos eris sonitus sic describit et irridet:

. . . . . Attonitis quoties auellitur astris
Solis opaca soror, procul auxiliantia gentes
Aera crepant, frustraque timent. 
Liuius autem narrat ceptum ab Annibale prelium »eris crepitu, qualis in defectu lune silenti nocte cieri solet« . Denique ne in re aperta longiores simus, hos tantum adiiciemus uirgilii uersus:

 . . . Celique uias et sidera monstrat,
Defectus solis uarios, luneque labores. 
At contra hanc ridiculam superstitionem sepius inuehuntur sanctissimi Ecclesie Patres, ac precipue Maximus Taurinensis, in quodam sermone de Lune defectu, quem ex Ambrosii eiecimus Operibus, ubi falso eius nomine editus fuerat . Minucius uero hec aduersus Ethnicos urget, ut eorum errorem, simulque diuinam Prouidentiam ex lune incrementis et decrementis ostendat.



ARTICULUS II. De citatis a Minucio quibusdam scriptoribus, Nepote, Cassio, Thallo, Diodoro, et atheis Theodoro, Diagora, ac Protagora.

 Tota Minucii disputatio tametsi uariis potissimum, sicuti monuimus, rationum momentis nitatur, plurimos nichilominus, celebris apud Ethnicos nominis, scriptores, uariis illorum opinionibus plane penitusque repugnantes, citauit. Quatuor autem in uno eodemque loco ab illo appellantur, Nepos, Cassius, Thallus, ac Diodorus haud dubie Siculus, a Iustino Martyre non minimis laudibus exornatus ob Bibliothece historice libros, qui grece et latine editi omnium manibus teruntur .

Primus uero ex his scriptoribus nominatur Cornelius Nepos, qui sicut A. Gellius perhibet, scripsit Ciceronis amici sui uitam, et libros de uiris illustribus, Exemplorum, atque Chronicorum . Sepe etiam laudatur a Plinio, ac Augusto imperante, obiisse, et in Chronico Eusebiano tunc floruisse dicitur. Ab eodem autem Plinio uocatur, »Padi incola« . Quapropter a Catullo, »unus Italorum,« his appellatur uersibus, quibus suum librum ei misit dedicauitque:

Cui dono lepidum nouum libellum
Arido modo pumice expolitum
Corneli, tibi namque tu solebas
Meas esse aliquid putare nugas,
Iam tu cum ausus es, unus Italorum
Omne euum tribus explicare chartis
Doctis, Iupiter, et laboriosis.  
Neque est quod te moueat Ausonius, qui hos Catulli uersus citando, Nepotem Gallum ibidem nuncupauit:

Nec doctum minus, nec magis benignum
Quam quem Gallia prebuit Catullo. 
Non enim testi suo contradixit, sed Galliam indicat Togatam, que eadem ac Italia Transpadana est. Alibi uero citat eiusdem »Nepotis Chronica« . Denique Lactantius illius ad Ciceronem, et contra eius de philosophia opinionem scribentis uerba transcripsit. uidesis Suetonium, uossium, et plura que ab illo post editam excellentium uirorum uitam obseruata sunt (Lactant. lib. III  Instit., cap. 15, pag. 282. Suet. lib. I, § 56, et lib. II, § 77. uoss. de Hist. latin., lib. I, cap. 14.

Cassius, cognomento Hemina, uixisse fertur C. Cornelio Lentulo, et L. Mummio Achaico Coss., anno. u. C. 608, atque a Plinio appellatur »uetustissimus auctor Annalium.« Sed ibi quidam legi uolunt »uerissimus,« non uetustissimus, ut pote qui uix 70 annis Plinio antiquior fuerit; »Cassius« autem »Hemina« uocatur a Macrobio, qui secundum citat Historiarum eius librum, atque a Solino Hemina simpliciter appellatur . Difficile ergo dictu cur a Tertulliano cognominetur. »Cassius Seuerus.« De eodem quippe, atque Minucius noster, proculdubio  loqui uidetur. Sed de hoc Tertulliani loco in nostra de eius libris dissertatione agendum .

Thallus porro Grecus scriptor fuit, quem Africanus apud Eusebium res Syriacas scripsisse testificatur. Mentionem eius fecerunt Iustinus Martyr, Theophilus Antiochenus, ac post hunc Lactantius, et in Chronico greco Eusebius .

Tres preterea impietate sua famosos citauit Cecilius, Theodorum, Diagoram, et Protagoram. At »Theodorus,« uti ille ait, »Cyreneus,« siue Cyrenaicus, »uel qui prior Diagoras Melius; qui uterque nullos  deos« esse asseuerabant. Nonne autem ibi more suo secutus est Ciceronem, qui de utroque dixerat: »Nullos deos esse omnino Diagoras Melius, et Theodorus Cyrenaicus putauerunt.« Rursum uero paulo post: »Diagoras atheos qui dictus est, posteaque Theodorus, nonne aperte deorum naturam sustulerunt?«  uidesne his latini Oratoris uerbis colligi posse cur Minucius consulto addiderit: »uel qui prior Diagoras?« Nam aperte Cicero hunc Theodoro antiquiorem fuisse significat. Et certe in Chronico Eusebiano ad annum 1535 legimus: »Diagoras agnoscitur, et sectatores eius physici philosophi.« Et ad annum 1549: »Diagoras atheus plurimo sermone celebratur.« Postea uero ad  annum 1697, »Theodorus atheos cognoscitur.« Quamuis ergo annorum ordo non satis accurate in hoc Chronico notatus fuerit, inde tamen haud incerto colligitur Diagoram esse Theodoro antiquiorem.

De tertio autem eiusdem impietatis accusato Cecilius sic loquitur: »Abderitem Protagoram Athenienses uiri consulte potius quam profane de diuinitate disputantem, et expulerunt suis finibus, et in concione eius scripta deusserunt.« At hec etiam proculdubio hausta sunt ex Cicerone, qui cum dixisset Protagoram palam asseruisse se nichil omnino de diis habere »quod liqueat an sint, uel non sint, qualesue sint,« hec paulo post adiecit: »Abderites Protagoras cum in principio libri sui sic posuisset: De diisque  ut sint, neque ut non sint, habeo dicere: Atheniensium iussu, urbe atque agro est exterminatus, libri eius in concione combusti« ; uel ut ait Lertius, , »cremati sunt in foro sub preconis uoce.« Suidas uero simpliciter, , »cremati sunt« . Citata porro a nobis Ciceronis uerba a Minucio transcripta legimus, ac similiter dictum incertam, ancipitem ac dubiam fuisse illius de diis opinionem. uerumtamen Epiphanius diserte asserit hunc Protagoram non modo dubitasse utrum dii essent, sed plane penitusque negasse: , , »Deos negabat, ac diuinitatem omnem funditus tollebat« . Quid igitur, inquies?  Idemne est deos negare, ac de illis dubitare? At si non idem prorsus censes, huic certe quam proximum dixeris, necesse est. Nam de hoc ipso Protagora scriptum ab Eusebio legimus: . , ; , , . »Protagoras athei opinione laborauit,  cuius hic, in suo de diis opere, primus est in illam disputationem ingressus: Diine sint, an non, inquit, quaue forma illi sint, equidem nescio« . Theodoretus uero ex citatis his ipsis Protagore uerbis concludit: , , illius »ambiguos de Deo, infidosque« fuisse »sermones« . Ceterum Cecilio Academicorum sectatori placebat hec intoleranda prorsus dubitatio. Quamobrem asserere non uerebatur illum »consulte potius,« hoc est, de diuinitate magis prudenter disputasse, »quam profane,« siue contra ipsam, uti putabant, religionem ac ueritatem, atque idcirco iniuste ab Atheniensibus condemnatum.  Sed Minucius insanam prorsus eius temeritatem acriter, sicut uidimus, ac pro merito repressit. Denique de illo Protagora, aliisque duobus atheis in superiori Apparatus nostri tomo aliquid, de aliis uero Scriptoribus, in isto Minucii nostri libro citatis, hac in dissertatione, ubi occasio sese obtulit, iam disputauimus .




CIRCA CHRISTI ANNUM CCXXXuI.
ANONYMUS AUCTOR





CHRONICI, SUB ALEXANDRO SEuERO CONSCRIPTI. 





PROLEGOMENA EX DISSERTATIONE FR. BLANCHINII DE CANONE PASCHALI S. HIPPOLYTI
.


SYNOPSIS.

    I. uaria uirorum eruditorum placita de huius Chronici auctore.
    II. Illud Hippolyto episcopo et martyri tribuendum nonnulli existimarunt.
    III. Sed eius auctor, uel Heron ex philosopho christianus et martyr, uel potius Anonymus, qui sub Alexandro Seuero uixerit, habendus uidetur.
     Iu. Cangii sententia de Hippolyto Chronici auctore proponitur.
    u. At in computis ab Hippolyto dissentit Chronici scriptor.
    uI. Quod quidem allatis in medium exemplis euincitur.
    uII. Demonstrationis huius Blanchiniane conclusio.
    uIII. uarie Chronici memorati editiones.


 I. Inter opera S. Hippolyti episcopi et martyris, que superiore uolumine II collecta simul edidimus, nonnulli uiri docti recensendum existimarunt et Chronicon illud, quod Anonymus, qui sub extremis Alexandri Seueri imperatoris temporibus floruit, Africano  ceuus, circa Christi annum CCXXXuI scripsisse comperitur. Hanc sententiam pre ceteris est amplexus u. C. Cangius  . Sed in aliam abierunt Pearsonius   , et Dodwellus  : quorum posterior Anonymum quo de agimus, scripsisse statuit paucis post Hippolytum annis; quum alias sanctus ille martyr et episcopus primo eiusdem Alexandri Seueri anno Cyclum suum inchoasse noscatur. Ceterum, inquit, multa  noster Anonymus habet, que cum hypothesibus Hippolyti chronologicis in eiusdem Paschali Canone obseruatis consentire uideantur, queque adeo Hippolyto Anonymum debuisse fas est ut suspicemur. Quorum quidem uirorum eruditorum sententie illa in primis nos cogunt accedere, que hac de re preclare satis edisseruit illustris presul Franciscus Blanchinius  . Sic igitur ille:

II. »Dolebamus, quod liber ille interciderit, ubi digesserat Hippolytus Demonstrationem temporum Pasche quemadmodum in Tabula. Opus enim illud, si ad nos integrum peruenisset, haberi deberet post sacras Litteras omnium pretiosissimum. Siquidem ante Hippolytum nemo digesserat in certam seriem, nec ad Cycli normam redegerat sacros annales: quod  ille prestitit Christianorum scriptorum primus. Occurrebat dolori nostro uir doctissimus Dominus du Cange in postrema editione Paschalis Chronici: ubi de Hippolyti Canone, et Commentario Pasche plurima cum disseruerit solidiori qua pollet eruditione in omni genere litterarum, uisus est aliquam in spem nos adducere libri Hippolytei reperiundi uetusto illo in codice, quem Canisius Antiquarum lectionum tomo III, et Labbeus in primo Bibliothece Manuscriptorum publico bono in lucem protulerant. Adornauit uero etiam ipse u. C. tertiam eiusdem opusculi editionem, num. 4, in Selectis ad illustrandum Chronicon, quod parabat: cuius titulum in indiculo »Selectis« prefixo ex antiquis membranis cum redderet pag. 403, ita commendauit: Iu. Liber generationis  ab Adam usque ad ordinem que  continentur in hoc libro. Opus quod Hippolyto Portuensi adscribi posse duximus in Prefatione: ex editione Henrici Canisii, et Philippi Labbei ad fidem codicis Collegii Paris. Soc. Iesu recognitum.« Et certe in prefatione plurimus est in coniecturis conquirendis, unde Hippolyto Martyri, quem Portuensem episcopum ex uII suburbicariis fuisse autumat, tribui pre ceteris debeat.

III. uerum, si ad Hippolytum episcopum et martyrem Canon iste marmoreus referendus est, ut omnium doctorum ipsiusque adeo Cangii suffragio refertur; demonstraturum me esse confido, ad eumdem Hippolytum non pertinere codicem illum Canisianum, et Labbeanum, ceteroqui spectabilem: sed esse potius  referendum, uel ad Heronem illum ex philosopho christianum et martyrem: quem ipse a neocoratu templi Sarapidis in Portu Romano ad Christi fidem euocatum suspicatur ex Greca inscriptione apud Sponium, sect. X, num. 22. Seuero Alexandro imperante, ipsique adeo Hippolyto equalem; et de temporibus scripsisse docet ex ueterum testimoniis, eumque adhuc neophytum explesse martyrium. Accedo itaque ad eam sententiam, quam secundo loco idem laudatus auctor in prefatione subtexuit, dicens uel Hippolyto episcopo, »uel auctori synchrono, qui uixerit sub Alexandro Augusto,« esse librum adiudicandum.  Prestat eius uerba transscribere ex numero XuIII prefationis.

Iu. »Ceterum Hippolyti Chronico de quo agimus, geminum prope est, nisi ipsummet exstiterit, Chronicon illud, quod edidit Henricus Canisius, tom. III Antiq. Lect., et Philippus Labbeus, tom. I Noue Bibliothece ex ms. cod. Collegii Paris. Soc. Iesu, hocce titulo: De diuisionibus et generationibus gentium. Quod quidem Chronicon ad Alexandri Seueri annum XIII, eumque imperii postremum, quo imperante se uixisse non semel auctor innuit, perducitur. Is uero in prefatione descripturum se ait, Gentium diuisionem, et parentum dinumeratam generationem, inhabitationis quoque tempora, et bellorum commissiones, et Iudicum tempora, qui et ex quibus  Regibus nati sunt, qualesque captiuitates populi, et quibus Iudicibus contigerint, quique Sacerdotes, quibus temporibus fuerant, et que diuisio, et que perditio facta sit, quonam modo generatio seminis Isrel de Patribus in Christo completa sit, et quot quantique per quanta tempora dinumerentur anni a creatura seculi usque in hunc diem. Prefationi Index subiicitur, cuius caput hisce uerbis conceptum legitur: Declaratio Pasche, et quis quando seruauit ex temporibus Moysi in hunc diem. Que quidem ad ea referuntur que habentur in ea sectione, ubi de Paschate subinde a Iudeis exacto agitur. Tum additur: A generatione autem Christi post XXX annos cum passus est Dominus, Pascha celebratur. Ipse enim erat iustum Pascha. A Passione autem Domini usque  in XIII annum imperii Alexandri Cesaris anni CCuI seruatum est Pascha, quod in commemorationem Domini nostri Iesu Christi seruatur a nobis. Fiunt igitur omnes anni ab Adam usque in hunc diem anni u, MDCCXXXuIII. Que quidem hic a nobis allata si quis cum iis, que de Hippolyti Chronico attigimus, ad amussim conferre uelit; illud ipsum esse eiusdem Chronicon haud difficulter forte concedet, cui laterculum is premiserit, uel subdiderit in Paschalis festi, de quo in illa, quam diximus, sectione egit, inueniendi Canonem seu regulam: ad quam preteritos et sequentes annos expendere lectorem uoluerit.«

u. Recte quidem argumentatur ex hisce duobus numeris annorum a Passione Domini ad annum XIII Seueri Alexandri, nec non ab eo, quem XXX uel XXXI  ante Passionem ex ueterum sententia Incarnationi Dominice tribuebat. Quin etiam, ut addam reliquas Epochas in marmoreo Canone recensitas, concedam plerasque earum cum numeris codicis Labbeani et Canisiani congruere. uerum cum discrepent ab eisdem relique, eaque potissimum, que definit interuallum inter duo Paschata, Exodi et Ezechie, euidenter ostenditur, marmoreum Hippolyti Chronicon diuersum esse a Scripto ipsi equali incomputis dissentienti. Cum uero constet Hippolyti numeros tam prope accedere ad peritiorum Chronologorum sententias, uti ex comparatione ostensum fuit pag. 103 seq., contra uero uitiosa manifeste sit computatio Anonymi in definiendo presertim interuallo a Paschate Iosue ad Pascha  Ezechie; opere pretium duco, rationes Hippolyti hoc in monumento superstites exhibere: ut hec antiquissima omnium Chronologia Paschalis, maxime Hippolyti peritie testis, in commendationem cedat sapientie Patrum, qui proximi ab Apostolis, et ab Apostolicis uiris prima Ecclesie secula, ut sanguine pro Christo fuso, ita etiam scriptis clarissimis illustrarunt. Diuersitatem igitur Chronici ita demonstro.

 uI. In editionibus Canisiana, Labbeana et Fresnea diuiditur opusculum Anonymi in uarias sectiones iuxta Labbeum, siue in Capita iuxta Canisium: uterque quorum, ex diuersis exemplaribus exscribebat. Capite igitur XuII iuxta Canisium, siue sectione XII iuxta Labbeum, hec interualla Paschatum adnotantur. Ipsius codicis uerba ex Labbeo reddam, additis in margine Canisii, et Fresnei lectionibus diuersis, ubi dissideant.
[Table: 3Kb]

 Interualla in codicibus Anonymi ita definita, non respondent ubique alteri annorum summe, que colligitur ex singulis Regum, aut Iudicum Epochis, quas eodem in opusculo legimus. Ut uero omnis  discrepantia unico obtutu pateat, exhibebo in sequenti laterculo tam iudicum quam Regum annos singillatim, ut in codice sunt digesti.
[Table: 2Kb] [Table: 2Kb]

 Sunt igitur anni ab initio regni Ezechie ad XuIII Iosie tantum centeni ex Epochis proxime allatis.

Idem interuallum iuxta summam superiorem habetur annorum 114. Neutrum uero consentit cum marmore Hippolyti: in quo Epocha simplex disiungit eadem  Paschata annis 112, et Epocha iuxta Danielem eadem separat annis 113.

Multo euidentior est numerorum discordia, que apparet in scriptis exemplaribus, si conferatur interuallum Paschatis Iosue a Paschate Ezechie. Ann  592 a Paschate Iosue ad initium Dauid additi annis 342 ab initio Dauid ad initium Ezechie, constituunt summam 934.

At in summa capitis XuII Canisiani, et sectionis XII Labbeani codicis idem interuallum minuitur plusquam seculis quatuor: nam constituitur interuallum ab Iosue Paschate ad Pascha Ezechie annorum 464.

uII. His anachronismis, et antichronismis  non laborat marmor Hippolyti: in quo uidimus, interualla ex duplici computo, tam »simplici,« quam »iuxta Danielem,« optime consentire cum rationibus celebriorum Chronologorum, dum interuallum ab Exodo ad Pascha Ezechie ex cellularum dispositione deprehenditur annorum 793, iuxta simplicem calculum, uel 791 »iuxta Danielem:« adeoque  haberi distantiam Ezechie a Paschate Iosue 749 ex calculo simplici, et 750 ex calculo iuxta Danielem. Neque enim aliter inciderent in cellulas lemmata illa, EXODUS, et IESUS, et EZECHIAS, nisi septem solide Periodi minores annorum 112, et preterea anni 9 supponantur numerari a Paschate Exodi ad Pascha Ezechie: et Periodi minores septem, imminute cellulis siue annis 32 iuxta simplicem calculum, uel 33 »iuxta Danielem« dicantur interesse a Paschate Iosue ad Pascha Ezechie: cum unaqueque periodus minor, ubi solida sit, eamdem repetat cellulam: et unumquodque seculum cellulis XII retrocedat in annorum consignatione. Necesse igitur est annos interpositos ab Exodo ad Ezechiam haberi ex hisce cellulis »iuxta Danielem« uel 7, uel 119, uel 231, uel 243, uel 345,  uel 457, uel 569, uel 681, quod nemo dixerit nulla idonea auctoritate permotus: uel demum 793 quod asserimus, cum et reliqua consentiant cum peritiorum Chronologorum rationibus, ex Bibliorum sacrorum numeris rite collectis. Que cum diligenter expensa fuerint, constabit, ut puto, facilius posse restitui ex marmoreo Chronico uitiatos numeros Anonymi Hippolyto equalis, quam ut Hippolyti Chronicon  in marmoreis cellulis sibi optime constans, ad uitiatos codicum numeros inter se dissidentes, et ab anonymis auctoribus acceptos, tum ab anonymis latine redditos inflectantur. uelim potius, ut ex fide huius Canonis Hippolytei corrigantur menda scriptorum codicum. Facile enim intelligitur deesse numeros in scriptis Chronicis capite XuIII Canisiano inter Epochas Exodi et Ezechie. Fortasse intermedia aliqua iacebat Epocha ab Exodo ad initium Dauid: tum illa subsequebatur ab initio Dauid ad Ezechiam, que corruptis numeris non sibi constat. Omitto alios antichronismos recensere ex uariatis lectionibus Canisiani et Labbeani codicis; quas colligent Chronographi, qui conferant summas annorum a Mundi conditu putatorum ex Anonymo: unde apparebit distantia a  Iesu Naue ad Dauidis initium iuxta Canisianum exemplar ann. 555, iuxta Labbeanum 495, quarum neutra respondet annis in Iudicum, et Regum numero recensitis. Commendat igitur maxime nostri marmoris fidem, et prestantiam operis Hippolytei, comparatio cum codicibus instituta: et desiderium uehementius intendit operum tanti Patris, et Martyris: que integra concidissent, nisi perennitatem aliquam eiusdem doctrine reliquiis preclarum huiusce monumenti uestigium comparasset. Hactenus u. C.

uIII. Hoc itaque Anonymi Chronicon Hippolyto synchroni, quod primum Canisius  , deinde Labbeus  , postremo Cangius  euulgarunt, heic edendum curauimus, uelut appendicem operum Hippolyteorum, que superiore uolumine II collecta simul ac digesta protulimus,  Editionem nostram ad Labbeanam potissimum exegimus: collatis interim alicubi Canisii et Cangii exemplaribus, unde nonnullas descripsimus uariantes lectiones, que alicuius pretii esse uidebantur. Quis enim, ut cum Labbeo loquar, illud Augie stabulum purgare possit?



CHRONICON ANONYMI QUI SUB ALEXANDRO IMP. uIXISSE ANNO CHRISTI CCXXXuI PERHIBETUR. LIBER GENERATIONIS AB ADAM USQUE AD ORDINEM [a 1Kb] QUAE CONTINETUR IN HOC LIBRO.


     Dinumeratio temporum et annorum. Generationes seculi usque in hunc diem. Terre diuisio tribus filiis Ne.
    Declaratio gentium, que ex quibus facte sunt, et quas singuli terras et ciuitates sortiti sunt: quante insule  clare: qui, ex quibus gentibus transmigrauerunt: quot flumina nominata: quot montes nominati.
    Quot Iudices: et quis quot annis populum iudicauit.
    Quot Reges in Tribu Iuda: et quis quot annis regnauit.
     Declaratio Pasche, et quis quando seruauit ex temporibus Moysi in hunc diem.
    Reges Persarum a Cyro, et quis quot annis regnauit.
    Reges Macedonum ab Alexandro, et quis quot annis regnauit.
    Imperatores Romanorum ab Augusto, et quis quot annis imperauit.
    Tempora Olympiadum ab I fito, usque in presentem Olympiadem.
     Nomina Patriarcharum ac generationes.
    Nomina Prophetarum. Mulieres Prophetisse.
    Nomina Regum Hebreorum et Regum qui in Samaria regnauerunt supra decem Tribus: et quis quot annis regnauit.
    Nomina Sacerdotum.
    Nomina Episcoporum Rome, et quis quot annis prefuit.





PRAEFATIO.


 QUANDOQUIDEM oportet [a 1Kb] instructum esse ueritate, necessarium existimaui, fratres karissimi, hunc in breui de sanctis Scripturis facere sermonem ad corroborandam doctrinam, ut per paucas enarrationes,  non sine causa inquisitas uirtutes ueritatis citius agnoscamus, abscindentes prius indoctorum generatam contentionem, [b 1Kb] que obumbrat sensus, huiuscemodi indoctum edoceat. Summa autem cum industria preuidere cupientes iuxta ueritatem cognoscimus Gentium diuisionem, et parentum dinumeratam generationem. [c 1Kb] Inhabitatorum quoque tempora, bellorum commissiones, et Iudicum [d 1Kb] tempora, dispensationes, et Regum annos, et Prophetarum tempora qui et ex  quibus regibus nati sunt, qualesque captiuitates populi, quibus regibus, et quibus iudicibus contigerint; quique sacerdotes, quibus temporibus fuerint, et que perditio facta sit. [e 1Kb] Quo autem modo generatio  seminis Isrel de Patribus in CHRISTO completa sit, et quot quantique per quanta tempora dinumerentur anni a creatura seculi usque in hunc diem.

Existimauimus autem incipientes a Genesi iuxta uerborum ostensionem, [f 1Kb] sicut expetit, declarare, non ex nostra quadam parte, sed ex ipsis sanctis Scripturis testificari. Hinc ergo occasionem arripientes iuxta ordinem de Genesi sermonem facimus.



INCIPIT NARRATIO.



SECTIO PRIMA. Liber generationis hominum


 Quo die fecit Deus Adam, ad imaginem Dei fecit eos.

    uixit autem Adam annis CCXXX et genuit Seth.
    uixit autem Seth annis CCu et genuit Enos.
    Et uixit Enos annis CLXI et genuit Cainan.
    Et uixit Cainan annis CLXX et genuit Malaleel.
    [Malaleel uixit] annis CLXu et genuit Iared.
    Et uixit Iared annis CLXII et genuit Enoch.
    Et uixit Enoch annis CLXu et genuit Mathusalam.
    Et uixit Mathusalam annis CLXuII et genuit Lamec.
    Et uixit Lamec annis CLXXXuIII et genuit Ne.
    Et erat Ne annorum D, et genuit tres filios Sem, Cham et Iaphet.
    Post annos autem C, postquam generatus est Sem,  fit diluuium, cum esset annorum sexcentorum Ne.
    Fiunt ergo ab Adam usque ad Diluuium generationes XI, anni II, MCCXLII. Iste sunt generationes Sem.
    Sem cum esset annorum C genuit Arfaxat anno secundo post Diluuium.
    Et uixit Arfaxat annis CXXXu et genuit Cainan.
    Et uixit Cainan annis CXXX et genuit Sale.
     Et uixit Sale annis CXXX et genuit Heber.
    Et uixit Heber annis CXXXIu Phalec.


 Usque ad hunc, generationes u, annis DXXIX; ab Adam autem, generationes Xu, anni sunt II, MDCCLXXI.



SECTIO II. Diuisio terre et de tribus filiis ne.

Post diluuium autem, Sem, Cham et Iaphet, trium fratrum, tribus diuise sunt.

Et Sem quidem primogenito a Persida et Bactris usque in India longe et usque in Rhinocoruris est.

Cham autem secundo a Rhinocoruris usque Gadira.

Iaphet autem tertio a Media usque Gadira ad [g 1Kb] Buroam.

Habet autem Iaphet flumen Tigridem, qui diuidit Mediam et Babyloniam: Sem autem Euphratem, et Cham Geon, qui uocatur Nilus.

 Confuse sunt autem lingue post diluuium. Erant autem que confuse sunt lingue LXXII, et qui Turrem edificabant erant gentes LXXII, que etiam in linguis super faciem totius terre diuise sunt.

Nebrot autem gigas, filius Chus, Aethiops, in escam [h 1Kb] inediis uenando subministrabat bestias in cibum.

 uocabula autem LXXII hec sunt.



SECTIO III.

    Filii Iaphet [a 1Kb] , Gamer, ex quo Cappadoces . . .
    Magog, de quo Celte et Galate.
    Made, de quo Medi.
    uan, de quo Greci et Iones.
    Thobel, unde et Thalienses.
    Mosoc, unde Illyrici.
    Thiras, unde Thraces.
    Cethyn [b 1Kb] , unde Macedones.
    Et filii Gamer, Ascanaz, de quo Sarmate.
    Rifan, de quo Sauromate.
    Thogorma, de quo Armenii.
    Et filii uan, Elisan, unde Siculi.
     Tharsis, ex quo Hiberi, qui et Tyrreni.
    Cithu [c 1Kb] , de quo Romani, qui et Latini, Rhodi: omnes Xu.


De his exstiterunt Insule gentium; sunt autem Cyprii ex Citiensibus.

Ex Iaphet siquidem inuenimus, et eos qui sunt ad Borram ex ipsis de ea tribu Citiensium.

Sunt autem ex ipsis etiam gentes que sunt [d 1Kb] in Ellada, preter eos qui postmodum aduenerunt ibi: Reges qui habitauerunt ciuitatem, que apud Grecos honoratur, Athenas et Thebeorum: quoniam Sidoniorum sunt inhabitatores; et quicumque sunt alii similiter, posthec apud Helladam transmigrauerunt. Cognoscimus autem hec ex lege et prophetis.

Erant ergo de Iaphet ad confusionem Turris Tribus  Xu. Et he gentes Iaphet a Media usque uesperum Oceani diffuse sunt, attendentes usque ad Borram.

Medi, Albani, Gargani, Arrei, Armeni, Amazones, Culi, Corzieni, Benageni, Cappadoces, Paflagones, Mariandeni, Tibarenses, Chalibes, Mossynnecii, Colchi, Melanceni, Sarmate, Sauromate, Meotes, Scytes, Tauri, Thraces, Bastarni, Illuri, Macedones, Hellenes, Greci, Libyes, Istri, uieni, Dauni, [e 1Kb] Dapnes, Calabri, Pici, Latini qui et Romani, Tyrreni, Galli qui et Celte, Libyestini, Celtiberi, Hiberi, Galli, Aquitani, Illuriani, Basanotes, Cyrtani, Lusitani, uaccei, Cunienses, Brittones qui et in insulis habitant.

Qui autem eorum nouerunt litteras, hi sunt: Hiberi, Latini qui uocantur Romani, Hispani, Greci,  Armeni.

Sunt autem fines eorum ad Borram usque Gadiram, a Potameda fluuio usque [f 1Kb] Mastusiadilion.

Terre autem eorum he sunt: Media, Albania, Amazonis, Armenia minor, Armenia maior, Cappadocia,  Paflagonia, Galatia [g 1Kb] , Collis Indie, Bosphorma, Mediacrris, Sarmatia, Tauriana, Scythie, Bastarnia, Thracia, Macedonia, Dalmatia mollis, Thessalia, Locria, Beotia, Aetolia, Attica, Acaia, Pellenia que appellatur Peloponnesus, [h 1Kb] Arcanea, Epirotia, Illyria, Aodimus, Hadriace ex qua pelagus Hadriaticum, Calatia, Lusitania, Italia, Thusgene, Massalia, Celtes, Gallia, [i 1Kb] Hispania, Galli, Hiberia, Hispania maior.

Huc usque desinit terra Iaphet, usque ad Britannicas Insulas omnes ad Borram respicientes.

Sunt autem his et Insule iste: Britannice, Sicilia, Eubea, Rhodus, Chius, Lesbus, Cithera, Iacentus, Cefalenia, Ithace, Corcyra, et Cyclades Insule, et pars quedam Asie, que appellatur Ionia.

 Flumen autem est his Tygris diuidens inter Mediam et Babyloniam. Hi sunt fines Iaphet.



SECTIO Iu.

Filii autem Cham: Chus, ex quo Aethiopes.

Mesraim, ex quo Aegyptii.

Phud, de quo Troglodite.

Chanaan, de quo Afri et Phenices.

Et filii Chus: Saba, Euilat, Sabat, Regma et Sagabacata.

Filii autem Regma, Saba et Dadan.

Et Chus genuit Nebroth.

Aegyptiorum patrie, cum Mesraim patre ipsorum, uIII. Dicet enim, Et

Mesraim genuit Ludim, unde Lydii; Enemim de  quo Pamphilii; Labain, de quo Labez; Nepteoïn et Patrosonin, unde Cretes; [i 10Kb] Casluin unde Lycii, unde exierunt Philistim; et Capturim, unde Cilices.

Chananeorum sunt patrie cum patre eorum XII. Dicit enim, Et

Chanaan genuit Sidona primogenitum, ex quo Sidonii, et Cheteum, et Iebyseum, et Amorreum, et Gersesseum, et Araceum, et Euueum, ex quo Tripolite, et Aseneum, et Aradium, unde Aradii, et Samareum, et Amathi, unde Amathusi.

Est autem habitatio eorum a Rinocoruris usque Gadiram.

Ex his autem nascuntur reges uel gentes: Aethiopes, Troglodite, Aggei, Isabini, Ictyofagi, uelanni, Aegyptii, Phenices, Libyes, [k 1Kb] Marmarede, Charisilitte,  Mysi, Mossyneci, Friges, Magones, Bithyni, Nomades, Lycinii, Mariandeni, Pamphyli, Minisci, Dipisideni, Lygallii, Cilices, Maurosii, Crete, Magarte, Numide, Macrones, Nasamones.

Hi possident ab Aegypto usque ad Oceanum.

 Sunt autem Insule in his communes he: Corsola, Lupadus, Agaudius, Melete, Cercenna, Menis, Cardinia, Galata, Corsuna, Creta, Gaulus, Rheda, Ethera, Careatus, Astypala, Chius, Lesbus, Tenedos, Imbrus, Iassus, Cobus, Chnidos, Nisurus, Megiste, Cyprus.

Qui autem eorum sunt litterati, hi sunt; Phenices, Aegyptii, Pamphyli, Phryges.

Sunt autem fines Cham a Rinocoryris, que diuidit Syriam et Aegyptum, usque Garira in longum.

Nomina autem gentium, hec sunt: Aegyptus et Aethiopia que tendit aduersus Indiam, et altera Aethiopia, unde proficiscitur flumen Aethiopum, Erythrea, quod est rubrum attendens ad Orientem: Thebea Libye, que extendit usque Syrtes, habens gentes has: Nasamonas, Macas, Tautameos: Libya que a  Lepti extendit usque minorem Syrtim: Numidia, Masseria, Mauritania que extendit usque Herculeas, quod est Heracleoticas stelas contra Gadiram.

Habet autem ad Borram maritimam Ciliciam, Pamphyliam, Pisidiam, Mysiam, Lycaoniam, Phrygiam, Camaliam, Lyciam, Cariam, Lydiam, Mysiam aliam, Troadem, Aolidem, Bityniam ueterem, Phrygiam altiorem.

Habet etiam Insulas has: Sardiniam, Cretam, Cyprum, et flumen Geon qui appellatur Nilus. Diuidit autem inter Cham et inter Iaphet, et os uespertini maris. Hec media Cham generatio.



SECTIO u.

De Sem autem seniore filio Ne, sunt tribus cognite  XXu; ad Orientem inhabitauerunt.

Filii Sem, Aelam, de quo Aelymei et Assyrii: Et Arfaxat, unde Chaldei et Ludii, unde Lazones: Et Aram, unde Ethes: priores hos excidit Abraham: et filii Aram Osceui, de quo Lidii; et Gart, de quo Gaspheni; et Mosoc, unde Mossyni: Et

Arfaxat genuit Sala, et Sala genuit Heber, unde Hebrei: et Heber nati sunt duo filii, Falec et Deboc, unde ducitur genus Abraham; et Tactem, et Iectan. Iectan autem genuit Elmodal, de quo Indi; et Salef, de quo Bactriani; et Asarmot, de quo Arabes priores; et Duran, de quo Camebi; et Derra, de quo Mardi; et Ezei, de quo Ariani; et Declam, de quo Cedrusi; et Gebal, de quo Scythii priores; et Abimeel, de quo Hircani; et Sabat, unde Arabi primi:  et Ufir, de quo Armenii, et Oeuilat, unde Gemnosofite. Hi omnes Bactriani.

Omnes autem de tribus filiis Ne sunt LXXII.

Omnium autem filiorum Sem habitatio est [a 1Kb] a Bacris usque Rhinocoruris, que diuidit Syriam et Aegyptum, et Rubrum mare ab ore Arsines, que est Indie.

He sunt autem que sunt facte ex his Gentes: Hebrei qui Iudei, Perse, Medi, Penes, Arriani, Hircani, Assyrii, Indi, Macardi, Parthi, Germani, Helymei, Cessei, Arabes primi, Cedrusii, Scyte,  Arabes ultra, Sapientes qui dicuntur Gymnosofite, nudi sapientes.

Habitatio autem eorum usque Rinocorura et Cilicia.

Qui autem eorum nouerunt litteras, hi sunt: Iudei, Perse, Medi, Chaldei, Indi, Assyrii.

Est autem habitatio eorum, id est filiorum Sem, in longum quidem ab India usque Rinocorura: lata autem a Perside et Bactris usque Indiam.

uocabula autem gentium hec sunt: Persis, Bactriane, Hircania, Babylona, Corbulia, Assyria, Mesopotamia, Arabia uetus, Alimales, India, Arabia eudemon, Celessyria, Commagena, et Fynicia, que est filiorum Sem.



SECTIO uI.

 Gentes autem que linguas suas habent, he sunt: Hebrei qui et Iudei, Assyrii, Chaldei, Perse, Medi, Arabes, Madian, Adiabenici, Taleni, Alamosenni, Saraceni, Magi, Caspii, Albani, Indi, Aethiopes, Aegyptii, Libyes, Chetei, Cananei, Ferezei, Euuei, Gergesei, Iebusei, Idumei, Samarite, Fenices, Syri, Cilices, Tharsenses, Cappadoces, Armenii, [b 1Kb] Hibeni, Librani, Scyte, Colchi, Sanni, Rosphorani, Asiani, Hisaurienses, Lycaones, Pyside, Galate, Paflagones, Fryges, Achai, Thessali, Machedones, Traces, Mysi, Bessi, Dardani, Sarmate, Germani, Pannoni, Peones, Norici, Dalmate, Romani qui et Latini, Ligures, Galli qui et Celte, Aquitani, Brittani, Hispani qui et Tyrreni, Mauri, Baccuates, et Massennes, Getuli, Afri qui et Barbares, Mazicei,  Garamantes qui et Marmarede, qui usque Aethiopiam extenduntur.



SECTIO uII.

Necessarium autem putaui et inhabitationes Gentium et cognominationes declarari.

Incipiam autem ab Oriente: Persarum et Medorum inhabitatores Parthi et uicine gentes pacis usque Syriam cele.

Arabum inhabitatores Arabes Eudemones: hoc enim nomine appellantur.

Chaldeorum inhabitatores Mesopotameni.

Madianensium inhabitatores Cynedocolpite et Troclodyte et Icthyofagi.

Grecorum autem gentes et uocabula u: Iones, Arcades,  Beoti, Aeoli, Lacones.

Horum inhabitatores fuerunt Pontici, Bitini, Tres, Asiani, Cari, Legii; Pamyli, Cyrinei, et Insule plures, id est Cyclades quidem decem que Myrti pelagum continent. Hec sunt autem nomina earum:

Andrum, Tenemteo, Naxus, Geos, Gyarus, Delos, Fynus, Renea, Cyrnos, Maraton. Sunt autem et alie Insule maiores XII, que etiam ciuitates habent plurimas, que dicuntur Sporades, in quibus inhabitauerunt Greci. Hec sunt autem nomina earum: Eubea, Creta, Sicilia, Cyprus, Coos, Samus, Rhodus,  Chius, Thapsus, Lemnus, Lesbus, Samotrace. Est autem a Beotia Eubea: sicuti ab Ione Ionides ciuitates XuI he: Cladiomena, Mitylene, Focea, Priene, [a 1Kb] Eryt, Samos, Teos, Colofon, Cius, Efesus, Smirna, Perinthus, Byzantium, Calcedon, Pontus et Amisos libera.

Romanorum, qui et Citiensium, gentes et inhabitationes he sunt: Tusci, Emilienses, Pincentes, Campani, Apulienses, Lucani.

Afrorum gentes et inhabitationes he sunt: Lebdeni, Cinti, Numide, Nasamones, Saci.

Insule autem he sunt, que habent ciuitates: Sardinia, Corsica, Girda que et Benigga, Cercyna, Galata.

Maurorum autem gentes et inhabitationes he sunt: Musulani, Tingitani, Cesarienses.

 Hispanorum autem gentes et inhabitationes he sunt, Tyranni et Turrenorum, qui et Terraconenses, Lysitani, Beticii, Autryconi, uascones, Calleci, qui et Astures.

Insule autem que pertinent ad Hispaniam Terraconensem tres sunt, que appellantur [b 1Kb] ualliarice. Habent autem ciuitates u has: Ebuso, [c 1Kb] Palme, Pollentia, que dicitur Maiorica, Tomene, Magone, que appellatur Minorica.

Harum inhabitatores fuerunt Cananei fugientes a facie Iesu filii Naue: nam et Sidona qui condiderunt et ipsi Cananei. Gadis autem Iebusei condiderunt, et ipsi similiter profugi.

Gallorum autem Narbonensium gentes et inhabitationes: Amaxobii Grece, Sarmate.

 Et hos autem necessarium fuit declarare tibi, ne ignotarum gentium uocabula, et gentes, et manifesta flumina ignorares.



SECTIO uIII.

Incipiam ergo dicere de gentibus ab Oriente.

Adiabenici et Taleni contra Arabiam, Saraceni, Saraceni alii Atalenos contra Arabiam. Albani contra Pylas Caspias. Madianite maiores, quos expugnauit Moyses, inter Mesopotamiam et mare Rubrum: Minor autem Madian est contra mare Rubrum iuxta Aegyptum, ubi regnauit Rauel socer Moysi qui et Iothro.

Contra Cappadoces a parte dextra Armenii, Hiberii, [d 1Kb] Birrani, Scyte, Colchi, Bosphorani, Sani qui appellantur Sannices, usque Pontum extendentes; ubi est Accessus, Absarus, et Sebastopolis, Ussilimen  quod est portus, et Pasius flumen, usque Trapezunta extenduntur he gentes.

Montes autem sunt nominati XII: Caucasus, Taurus, Atlas, [e 1Kb] Parnaysus, Citeron, Helicon, Parthenius, Nysa, Lucabantus, Penius, Olympus, Libanus.

Flumina autem sunt magna et nominata XLI: Indos qui et Fison, Nilus qui et Geon, Tigris, Euphrates, Iordanis, Cefisos, Tanais, Menos, Erimanthus, Alys, Asopus, Thermodon, Erasinus, Rius, Borusthenes, Alfeus, Taurus, Eurota, Meander, Hermus,  Axius, Pyramus, Baius, Hebron, Sangarius, Achelous, Peneus, Ebenus, Sperchius, Cayster, Simois, Scamander, Strymon, Parthenius, Ister, Illarius qui et Danubius, Rhenus, Rhodanus, Betis, Heridanus, Thember qui nunc dicitur Tiberis.

Filiorum igitur trium Ne tripartitum seculum diuisorum.

Et quidem Sem primogenitus accepit Orientem; Cham autem Mediterraneum; Iafet Occidentem. Et ostensis gentibus, que de quo create sint, necessario decurremus ad annos.



SECTIO IX.

Falec annorum CXXX genuit Ragau.

Ragau annorum CXXXII genuit Seruch.

 Seruch annorum CXXX genuit Nachor.

Nachor annorum LXXIX genuit Tharam.

Thara annorum LXX genuit Abraham.

Abraham autem erat annorum LXXu, quo tempore edixit illi Deus, ut exiret de terra sua, et de domo patris sui, et ueniret in terram Chanaam.

Fiunt igitur a diuisione usquequo uenit Abraham in terram Chanaam generationes quinque, anni DCXuI: ab Adam autem generationes XX, annis III, MCCCLXXXuII.

Conuersatus est autem cum Chanaam annis XXu et genuit Isaac.

Isaac annorum LX genuit Iacob.

Iacob annorum LXXuI genuit Leui.

Leui annorum XL genuit Caath.

 Caath annorum LX genuit Amram.

Amram annorum LXX genuit Aaron.

In octogesimo autem et tertio anno Aaron, egressi sunt filii Isrel de Aegypto, ducente eos Moyse.

Fiunt igitur omnes anni CCCCXXX.

In deserto XL annos facit populus sub Moyse.

iehsu Naue transito Iordane facit in terra annos XXuII, bellum agit annis uII, et postquam possedit terram uixit annis XX.

Fiunt ergo, ex quo Abraham uenit in terram Chanaam, usque ad mortem Iesu Naue, generationes numero uII, anni D; ex Adam autem generationes XXuII, anni III, MCCCLXXXIu.



SECTIO X.

 Post mortem uero Iesu peccans populus traditur Cusarsaton regi Mesopotamie, cui seruit annos uIII, et cum clamasset ad Dominum, exsurrexit Gothoniel frater Caleb iunior de Tribu Iuda, qui denuntiauit ipsi Cusarsaton, et occidit illum, et gessit ducatum populi annis XXXI.

Et iterum dum peccaret, traditus est Eglon regi Moab, et seruiuit illi annis XuIII. Conuerso autem populo surrexit Aod, uir de Tribu Effrem, et occiso Eglon, principatus est populo annis LXXX.

 Mortuo autem Aod, delinquens populos traditus est Iabin regi Cananeorum, cui seruiuit annis XX. Sub eo prophetauit Deborra, uxor Lapidod, de Tribu Effrem: et per ipsam ducatum gessit Barac Aminen, de tribu Neptalim. Hic denuntiauit Iabin regi, et occidit eum, et regnauit iudicans cum Deborra annis XL.

Post cuius mortem peccauit populus, et traditus est Madianeis annis uII, super quos surrexit Gedeon de tribu Manasse, qui in CCC uiris, CXX hostium M. perdidit. Hic rexit populum annis XL.

Huius filius Abimelec.

Post hunc prefuit populo Thole filius Fale, filii Caram, de tribu Effrem annis XX.

Post hunc, iudicauit Iair Galadites de tribu Manasse,  et prefuit annis XXII.

Post hunc, peccans populus traditus est Ammanitis annis XuIII, et cum clamasset ad Dominum, surrexit illis princeps Iepte Galaadita, de tribu Gad, de ciuitate Masefath; et gessit ducatum annis uI.

Post hunc, iudicauit Elon annis X.

Post hunc, iudicauit Hebron filius Allelon Farathonoin, de tribu Effrem, annis uIII.

Post hunc, peccans populus traditur Allofilis per annos XL.

Post hec, conuersis filiis Isrel surrexit Samson, filius Mane, de trihu Dan. Hic debellauit Allofilos, et gessit principatum annis XX.

Post hunc, Heli sacerdos iudicauit annos XX.

Post, Samuel propheta unxit Saul in regem, et  ipse iudicauit populum annis XXX.

Post tempus, cum regnaret Dauid, eduxit arcam de domo Aminadab, et diuertit uitulos; et cum reuerteretur opposuit manus filius Aminadab, nomine Oza et percussus est: et timuit Dauid, et induxit illam in domum Abeddarat Gethei, et fecit ibi menses tres.

Regnauit autem Saul annis XXX. Erat autem illi dux Abner, filius Ner. Ipse autem Samuel unxit Dauid in regem.

Fiunt igitur ab Iesu usquequo conuersus cepit Dauid regnum in tribu Iuda, generationes IX: annis CCCCLXXX; ab Adam autem generationes XXXIu; an. Iu, MCCCLXIu.



SECTIO XI.

 Deinceps regnat Dauid annis XL mensibus sex.

In Ebron autem regnauit annis uII mensibus sex, et in Ierusalem annis XXXIII. Sub hoc sacerdos Abiathar, filius Abimelec, ex genere Heli, et ex alia patria Saddoc.

Prophetabant autem temporibus Dauid, Gad et Nathan. Erat autem ipsi Dauid dux Ioad, filius Saruie [a 1Kb] , sororis Dauid. Hic dinumerauit populum; et erat numerus, quos numerauit filiorum Isrel millies centies milleni: filii autem Iuda quadringenties septies milleni. Leui autem et Beniamin non dinumerauit. Numerus autem eorum qui ceciderunt ex Isrel, LXX millia.

 Post Dauid autem regnat Salomon filius eius annis XL, et sub ipso adhuc Nathan prophetat: et Achias ex Selon, et inter eos sacerdos Saddoc.

Post Salomonem, regnat Roboam filius eius annos XIu: sub hoc diuisum est regnum et regnauit in Samaria Ieroboam seruus Salomonis, de tribu Effrem, prophetat autem, et sub Ieroboam Achias Selonites, et Sameas filius Aelami.

Post Roboam, regnat Abias filius eius annis XuII.

Post Abiam, regnat Asab filius eius annis XLI. Hic in tempore senectutis pedes doluit. Prophetabat autem sub eo Azarias.

Post Asab, regnat filius eius Iosaphat annis XXu. Sub hoc prophetat Helias, et Micheas filius Iemblas, et Abdias filius Ananie. Sub Michea autem erat  pseudopropheta Sedecias filius Cananei.

Post Iosaphat, regnat filius eius Ioram annis XX, et sub ipso prophetat Helias, et post hunc prophetat Heliseus sub filio Ioram Ochozia, sub quo populus in Samaria filios suos, et stercus columbinum manducabat, regnante in Samaria Ioram.

Post Ioram regnauit filius eius Ochozias anno uno: et sub hoc prophetat Gothol et Labdone.

Post hunc, regnat Gotholia, mater Ochozie, annis uIII. Que exsurgens occidit natos filii sui: erat enim de genere Achab regis Isrel: soror autem Ochozie, nomine Zosabae, cum esset Ioiade Sacerdotis uxor, furata est Ioas, filium Ochozie, cui Ioiada sacerdos imposuit regimonium. Prophetat autem sub Gotholia Eliseus.

 Post hanc, regnat Ioas filius Ochozie annis XL. Hic interfecit Zacariam filium Ioiade sacerdotis.

Post Ioas, regnat filius eius Amasias annis uIII.

Post Amasiam, regnauit filius eius Ozias annis LII. Hic leprosus fuit usquequo moreretur. Iudicabat autem sub eo Ioatham filius eius. Prophetabant sub Ozia, Amos et Esaias filius eius, et Ozee filius Beheri, et Ionas filius Amathi ex Gofer.

Post Oziam, regnat filius eius Ioatham annis XuI. Sub hoc prophete Esaias, Osee, Micheas Morathita, et Iel filius Batuel.

Post Ioatham, regnat filius eius Achas annis Xu, et sub hoc prophete Esaias, Osee et Micheas: sacerdos autem Urias. Sub hoc Salmanassar rex Assyriorum eos qui erant in Samaria transmigrauit in Mediam  et Babyloniam.

Post Achas, regnauit filius eius Ezechias annis XXu. Sub hoc prophete Esaias, Micheas, et Osee.

Post Ezechiam, filius eius Manasse ann. Lu.

Post Manasse, regnat filius eius Amos annis duobus.

Post Amos regnat filius eius Iosias annis XXXI. Hic Idola et altarium Samarie dissipauit. Sub hoc Pascha celebratum est anno XuIII regni eius. Nam ex quo mortuus est Iesu Naue, non est seruatum Pascha sicut tunc. Sub hoc Celcias sacerdos pater Ieremie prophete inuenit in sacrario librum Legis in XuIII anno regni Iosie. Prophetant autem sub eo Oliba uxor  Sellim a ueste sacerdotis, et Sofonias et Ieremias, sub quo pseudopropheta Ananias.

Post Iosiam, regnat Sofonias annis quinque, mensibus undecim.

Post Sofoniam, regnat Ioachas filius eius menses quatuor. Hunc ligauit Nechao rex Aegypti, et adduxit in Aegyptum, ordinato in loco eius Eliachim, qui cognominatus est Ioachim, regnat annis XI. Sub hoc prophetat Ieremias, et Buzi, et Urias filius Samace ex Cariathiarim. Hunc Nabuchodonosor ligauit eatenis ereis Ioachim regem Iuda, et duxit in Babylonia.

Post Ioachim, regnat filius eius Ioachim annis tribus; et hunc ducit ad eum compeditum Nabuchodonosor rex Babylonis, et alios cum eo.

 Per ipsum, constituitur in loco eius frater Ioachim, cuius nomen Sedecias, qui et Iechonias, qui regnauit annis XI.

In anno duodecimo transmigrauit illum in Babyloniam, effossis oculis, et populum transduxit cum eo, preter paucos, qui postea in Aegyptum descenderunt. Prophetant autem sub Sedecia Ieremias et Ambacum, in anno autem IX regni eius prophetauit in Babylonia Ezechiel. Post hunc prophete Nahum et Malachias, et Daniel, qui uidit de hebdomadis in primo anno Darii regis, filii Assueri, de semine Medorum, qui regnauit super regnum Chaldeorum.

In primo autem anno regni sui Cyrus dimisit populum redire in Ierusalem. Eo tempore, quo templum edificauit, prophetant simul Aggeus et Zacarias:  post quos Neemias filius Acheli de semine Isrel fabricauit ciuitatem Hierusalem, cum esset ab annis Artaxersis regis: et post hunc secundus Mardocheus.



SECTIO XII.

Fiunt igitur a Dauid usque Sedechie, qui et Zeconie, transmigrationem, generationes XuIII, annis CCCCLXXuIII, menses IX; ab Adam autem usque in transmigrationem Babylonie sub Iechonia, generationes LI, anni Iu, MDCCCXLII, menses IX.

Et post transmigrationem Babylonie, usque ad generationem Christi, generationes XIu, an. DCLX; et a generatione Christi usque ad Passionem, anni XXX; et a Passione usque ad hunc annum, qui est XIII imperii Alexandri annus, an. CCuI.

 Fiunt igitur omnes anni ab Adam, usque ad tertium decimum Alexandri imperatoris annum, anni u, MDCCXXXuIII.

Ut autem et aliter ostendamus non tantum per tempora regum, sed etiam a quo Pascha seruatum est, dinumerantes simul annos dicemus

Ab Adam usque diluuium an. II, MCCXLII.

A diluuio usque ad exitum Abraham de terra sua MCXLu.

Hinc usquequo exirent Isrelite de Aegypto, educente eos Moyse, quando et Pascha fecerunt, anni sunt CCCCXXX.

 Ab Exodo Aegypti usque in transitum Iordanis, quando iehsu Pascha celebrauit, sunt anni XLI.

Ezechias post annos CCCCLXIu celebrauit Pascha.

Post Ezechiam Iosias anno CXIu Pascha celebrauit.

Post Iosiam Heszras post annos CuIII Pascha celebrauit.

Post Heszram [a 1Kb] Seruatoris usque gene rationes Christi post annos DLXIII Pascha fit.

A generatione autem Christi post XXX annos, cum passus est Dominus, Pascha celebratur, ipse enim erat iustum Pascha.

A passione autem Domini usque in XIII annum imperii Imperatoris Alexandri Cesaris anni CCuI seruatum est Pascha, quod in commemorationem Domini  nostri Iesu Christi seruatur a nobis.

Fiunt igitur omnes anni Adam usque in hunc diem anni quinquies mille septingenti triginta octo.



SECTIO XIII. Reges Persarum ex tempore Cyri.

    Cyrus regnauit Persis annis XXX.
    Post hunc, Cambyses annis nouem.
    Smerdius Magus mensibus octo.
    Darius annis XXXuI.
    Xerxes annis XXuI.
    Artaxerxes Longimanus annis XXXuI.
    Xerxes dies sexaginta.
    Sogdianus menses septem.
     Darius Nothus annis XuIII.
    Artaxerxes, Cyri iunioris frater, annis LXII.
    Ocor, qui et Artaxerxes annis XXXIII, mensibus septem.
    Arses Nothus annis tribus.
    Darius annis XII. Hic est quem Alexander Macedo deposuit in bello, quod fuit inenarrabile.
    Fiunt omnes anni CCXLu.


Post quos, tempora iam apud Grecos ex constructione Olympiadum sunt clara: nam usque ad Alexandrum Macedonem fuerunt Olympiades CXIu, que faciunt annos CCCCLuI, ab Iphito qui constituit Olympiades.

Ab Alexandro usque ad Christum Olympiades LXXX, quod sunt anni CCCXX.

 A Christo autem usque annum XIII Imperii Alexandri Olympiades LuIII, quod sunt anni CCXXXuI.

Sunt ergo omnes Olympiades usque annum XIII Alexandri Cesaris Olympiades CCLIII, quod sunt anni MXII.



SECTIO XIu. Nomina creature.

Adam, Seth, Enos, Cainan, Malaleel, Iared, Enoc, Matusalam, Lamech, Ne, Sem, Arfaxat, Sala, Heber, Falec, sub quo diuisa est terra, Ragau, Seruc, Nagor, Thara, Abraham, Isaac, Iacob, Iuda, Fares, Esrum,  Aram, Aminadab, Naasson, Salmon, Boz, Obet, Iesse, Dauid, Salomon, Roboam, Abiam, Asa, Iosaphat, Ioram, Ochozias, Ioas, Amasias, Ozias, Ioatham, Achaz, Ezechias, Manasses, Amos, Iosias.

Iosias autem genuit Ionaan et Ioachim et fratres eius, Eliachim qui et Ioachim et Sedeciam qui et Ieconias dictus est Salum.

In transmigratione autem Babylonie Ioachim genuit Iechoniam et Sedeciam. Ieconias autem genuit Salathiel, Fanneam et Sale, Ser et Ieconiam, Ortamno et Deebi et Filifania, Zorobabel et fratres eius Abiut et Masolam et Ananias, et Saladi soror eorum, et Sedbel et Thoul, et Archia, et Asadia, et Sobesec.

Aedificatum est autem sanctuarium tempore Zorobabelis, cuius filius Abiud: dehinc Eliachim, Azor,  Sadoc, Achim, Heliud, Eleazar, Mathan, Iacob, Ioseph, cui desponsata fuit uirgo Maria, que genuit Iesum Christum ex Spiritu sancto.



SECTIO Xu. Prophetarum nomina.

Adam, Ne, Abraham, Isaac, Iacob, Moyses, Aaron, iehsu Naue, Heldad et Modat, Natan, Dauid, Salomon, Elmodac, Achias Silonita, Sameas filius Elam, Ananias, Helias, Micheas filius Emblac, Abdiu, Heliseus, Abladan, Amos, Esaias, Osee filius Beeri, Ioanas, Micheas, Raban, Iohel filius Batuel, Ieremias filius Helcie sacerdotis, Sophonias, Buz, Ezechiel, Urias, Sameas, Ambacuc, Naum, Daniel, Malachias, Aggeus, Zacarias, et sub Christo Simeon  et Ioannes Baptista.

Item Mulieres Prophetisse, Sarra, Rebecca, Maria soror Moysi, Debbora, Oliba et sub Christo Anna, Elisabeth, Maria que genuit Christum.



SECTIO XuI. Nomina Regum.

Saul de Tribu Beniamin.

Postquam autem translatum est regnum in Tribum Iuda, Dauid, Salomon, Roboam, Abia, Asa, Iosaphat, Ioram, Ochozias, Ioatham, Achaz, Ezechias, Manasses, Amos, Iosias, Ioachim, Eliachim, Sedecias et Ieconias: sub hoc transmigratio facta est sub Nabuchodonosor.

Nomina regum, qui regnauerunt in Samaria super decem Tribus ex quo regnum diuisum est.

 Ieroboam filius Nabath annis XXII.

Nabath filius eius annis duobus.

Saba filius Achie annis XXIu. Hic uindicauit domum Ieroboam.

Hela filius Base annis duobus.

Zambri annis XII.

Achab filius eius annis XXII.

Ochosias, filius Achab, et Ioram filius Ieconie, annis XII. Sub hoc filios suos et stercus columbinum hi qui erant in Samaria, manducauerunt.

Iehu, filius Namsi, annis XXuIII. Hic in initio pius fuit: fecit uindictam super domum Achab, occisis Ioram et Iezabel, et Ochosia Rege Iuda.

Ioachaz annis XuII.

 Ioas filius eius annis XuI. Hic Amasiam regem occidit, et destruxit de muro Ierusalem cubita CCCC.

Ieroboam, filius Ioas, annis Xu.

Azarias, filius Ieroboam, mensibus tribus.

Selem, filius Abia, mense uno.

Unornane. filius Gadi, annis decem.

Falacias Manae annis duobus.

Facea, filius Romelie, annis decem. Hic obsedit Ierusalem, regnante Achaz, non possedit eam.

Osce, filius Dale, annis octo. Sub hoc decem Tribus transmigrate sunt in regione Medorum a Salmanassar, qui et ipsum Osee colligatum habens abiit, regnante Achaz super duas Tribus in Ierusalem.



SECTIO XuII. Nomina Sacerdotum.


Aaron genuit Eleazar, Finees, Achias, Razaza, Moriat, Arnaria, Amitob, Settis, Achiuas; huius filius Helias Propheta; et Salon, Ioram, Amos Ioade filius, Sedecias, Sedecia, Iehel, Uria, Tieem, Salon qui genuit Celciam, cuius filius Hieremias propheta et Azarias filius Azaze, Sareu, Iosedech qui genuit Iesum qui fuit sacerdos, cum instauraretur templum post captiuitatem, Celicias, Ioachim, Cedue.

Item alia patria, ex qua fuit Ezechiel propheta: Iode, Fatuea, Amorius, Zadiar, Samuhel, Euexia, Melchius, Salon, Comorius, Barracim, Soffonias, Maxses, Celcius, Buzi, Ezechiel.

Item alia patria, unde Heli Sacerdos, cuius filii Finces et Ofin rapiebant immolationem. Princeps  patrie de filiis Gaad, Achimelech, Habiathar, Urin, Nathan, Heli.

Item patria Leuiticum, unde fuit Samuhel propheta: Chore qui restitit Mosi: filius huius Helcana, Sufem et Abiar, Zeraam, Chelchanu, Samuel. Huic fuerunt duo filii munerum acceptatores, Iohel et Habia.

Initium patrie Leuitarum, unde sunt Sacerdotes, ministri et Leuite. Ambram filius Cahaad, filius Leui, filius Iacob. Leui genuit Gerson et Cahaad, et Merari. Filii autem Gerson, Semei et Emeher. Hi filii Leuite et filii Cahaad, Ambram, Esaar Cefron, Odiel. Ambram genuit Moysen et Aaron, et Mariam. Aaron genuit ex Helisabet sorore Naasson, Nadab, et Abiud, et Eleazar, et Ithamar. Mortui sunt autem  Nadab et Abiud offerentes ignem alienum. Post Aaron, Eleazar suscepit sacerdotium; post Eleazarum, Finees. Ithamar autem et filius eius: Isaar autem frater Ambram et ipse Leuita. Huius filii Chore et Nabith et Gazer: et filii Chore Air et Helcana et Abiasap. Hic Chore restitit aduersus Moysen et Aaron, et Chao absorptus est in uiriseel. Cebron frater Amram, Aercius, filii eius Misahel, Elisaphath, et Setis et Dile. Hi Leuite traditi sunt. Omnes autem Aaron et filii eius Arce Testamenti, ut ministrarent ei, et tollerent eam: et facta est eis pars decima sacerdotibus initiata, et primogenita, [a 1Kb] et que in sacrificiis constituta, et primogenito, et destinata Leuitis  dicta est lex, ut quecumque acciperent a populo ex decimis, decimas darent Sacerdotibus, ut existimaretur eis tamquam oblatio. Initio eorum tradite sunt illis etiam ciuitates Refugiorum sex, et harum prata sementina in circuitu cuiusque ciuitatis cubiti duo millia, et alie ciuitates XLII; sacerdotibus quidem decem, Leuitis uero XIII.

Puto latius nos dixisse, quam sperauimus, tamen necessaria pro his qui scrupulosius requirere uolunt et multa legerunt: quos existimo facile percipere que scripta sunt: sed et illi qui pauca legerunt, facilius ad intellectum possunt peruenire ex illis, que a nobis per breuiatam inquisitionem declarata sunt.



SECTIO XuIII. Macedonum Reges iuxta Alexandrinos.


    Alexander filius Philippi, post Darium annis uII
    Ptolemeus Lagi socer, annis LII.
    Ptolemeus filius, Philadelfus, annis XXXuIII.
    Ptolemeus filius, Euergetes, annis XXX.
    Ptolemeus, Euergete filius, annis XXu.
    Ptolemeus Philopator, annis XuII.
    Ptolemeus frater, annis XXIII.
    Ptolemeus Fuscus, annis II.
    Euergetes annis XXuI.
    Ptolemeus Alexas, annis XX.
    Alexander frater Ptolemei Alexe, annis XuIII.
    Ptolemeus Dionysius, annis XXIX.
    Cleopatra filia, annis XXu.
    Fiunt insimul anni CCCXLuI.


Sequentia absunt a Canisio.



SECTIO XIX. Imperatores Romanorum.


    Augustus annis LuII.
    Tiberius annis XXII, mensibus uII, diebus XXIII.
    Caius annis III mensibus nouem.
     Claudius annis XIII, mense uno, diebus XXuIII.
    Nero annis XIII, mensibus octo, diebus XXuIII.
    Galba mensibus quinque; diebus XXuI.
    Otho mensibus octo, diebus septem.
    uitellius mensibus nouem, diebus Xu.
    Titus annis tribus, mensibus duobus, diebus duobus.
    Traianus annis XuII, mensibus octo, diebus sex.
    Hadrianus annis XX, mensibus decem, diebus XXuIII.
    Antoninus Pius . . . . mensibus octo, diebus XXII.
    Marcus annis XIX, mensibus quinque, diebus duodecim.
    Commodus annis XII, mensibus octo, diebus XXIu.
    Aelius Pertinax mensibus septem.
    Iulianus mensibus duobus, diebus septem.
     Seuerus annis XIu.
    Antoninus, cognomento Caracalla, Seueri filius, annis sex, mensibus nouem, diebus duobus.
    Macrinus anno uno diebus sex.
    Antoninus annis sex, mensibus octo, diebus XXuIII.
    Alexander annis tredecim, diebus nouem.





SECTIO XX. Regum Hebreorum.

Saul annis XXX. Dauid annis XL. Salomon annis XL. Roboam annis XuII. Abia annis tribus, Asa annis XLI. Iosafat annis XXu. Ioram annis nouem, Ocosias anno uno, Gotholia mater annis octo, Ioas annis XL. Amessias annis XXXuIII. Ozias annis LuIII. Iotham annis XuI. Achas annis XuII. Ezechias annis XXXIX. Manasses annis Lu. Amos annis duobus, Iosias annis  XXXu. Ioachim frater Ioachaz annis XI. Ioachim filius Hemeras, annis tribus captiuitatis, Sedecias annis XI. Nabuchodonosor redux annis Xu. Cymaroth filius annis XII. Baldasar frater annis XIu. Darius Assuerus annis XLIII. Cyrus anno primo.

Cetera deerant in ms. exemplari.



ANNO DOMINI CCL. CELERINUS, LUCIANUS, CALDONIUS, MOYSES, MAXIMUS, NICOSTRATUS, RUFINUS ET CAETERI CONFESSORES ECCLESIAE ROMANAE ET AFRICANAE.





[EPISTOLAE CONFESSORUM ROMANORUM ET CARTHAGINENSIUM.]





EPISTOLA CELERINI AD LUCIANUM.



ARGUMENTUM huius et sequentis Epistole habes istud in Epistola Cypriani XXII. Exempla quoque, inquit, Epistole Celerini boni et robusti confessoris quam ad Lucianum eumdem confessorem, scripserit, item quid Lucianus ei rescripserit, misi uobis, ut sciretis et laborem circa omnia et diligentiam nostram, et ueritatem ipsam disceretis: Celerinus confessor quam sit timoratus, et cautus et humilitate ac timore secte nostre uerecundus: Lucianus uero circa intelligentiam dominice lectionis, ut dixi, minus peritus, et circa inuidiam uerecundie nostre relinquendam facilitate  sua molestus. Nam cum Dominus dixerit, in nomine Patris et Filii et Spiritus sancti Gentes lingui, et in Baptismo peccata dimitti: hic precepti et legis ignarus, mandat pacem dari et peccata dimitti in  Pauli nomine, et hoc sibi dicit ab illo esse mandatum: sicut in litteris eiusdem Luciani ad Celerinum factis animaduertetis, etc.

Hanc uero et sequentes epistolas, ne Baluzianum opus nimium discinderetur, inter Epistolas Cyprianicas ad tomum quartum reiectas, eo tamen loci, propter accuratam chronotaxim, reuocauimus. uid. infr., t. Iu, col. 274.





EPISTOLA LUCIANI AD CELERINUM.


uide precedentis Epistole argumentum ex S. Cypriano acceptum, et notam qua alias hec Epistola remittitur. Infr. t. Iu, col. 279.





EPISTOLA OMNIUM CONFESSORUM AD CYPRIANUM.



ARGUMENTUM. Libellus Martyrum nomine a Luciano scriptus. uid. infra, tom. Iu, col. 268.





EPISTOLA I. CALDONII AD CYPRIANUM ET COMPRESBYTEROS CARTHAGINI CONSISTENTES.



ARGUMENTUM.---Cum lapsorum quidam, noua urgente persecutione, Christum essent atque adeo antequam in exilium proficiscerentur, pacem peterent, consulit Cyprianus Caldonius an pax illis danda foret.







EPISTOLA MOYSIS ET MAXIMI PRESBYTERORUM, NICOSTRATI ET RUFINI DIACONORUM ET CAETERORUM CONFESSORUM IN FIDE uERITATIS PERSEuERANTIUM AC ROMAE CONSISTENTIUM AD CYPRIANUM.


 ARGUMENTUM huius epistole recitat infra epistola Nouatiani nomine cleri Romani scripta. »Quamquam, inquiunt, confessorum quoque quos hic adhuc in carcerem dignitas sue confessionis inclusit et ad certamen Euangelicum sua fides in confessione gloriosa iam semel coronauit, litteras habeas conspirantes cum litteris nostris, quibus seueritatem Euangelice discipline protulerunt, et illicitas petitiones ab Ecclesie pudore reiecerunt.«---Solatia que ex Cyprianis litteris perceperunt Romani confessores, grati agnoscunt.---Martyrium non pena sed felicitas.---uoces Euangelice, faces ad inflammandam fidem  in lapsorum causa Cypriani sententie acceditur.

Fit eiusdem mentio in Epistol. Cypriani XXXII, eamque integram habes infra tom. Iu, col. 290.





EPISTOLA PRESBYTERORUM ET DIACONORUM ROMAE CONSISTENTIUM AD CYPRIANUM.


ARGUMENTUM.---Ecclesia Romana sententiam suam de lapsis cum Carthaginensis decretis consentientem proponit.---Lapsis adhibita indulgentia ad Euangelii normam exigitur.---Pacem Confessoribus concessam gratia tantum et fauoribus inniti inde constat quod lapsi ad episcopos remittantur.---Seditiosa pacis postulatio Felissimi factioni imputanda.

 





EPISTOLA II CALDONII CUM HERCULANO ET uICTORE AD CLERUM CARTHAGINENSEM.


ARGUMENTUM.---Quod iusserat illis Epistola sua XXXuII Cyprianus, perficiunt Caldonius, Herculanus, et ceteri, ac clero abstentum Felicissimum denuntiant, additis eorum nominibus qui se illi iunxerant. Est autem uetus forma litterarum excommunicatoriarum.






ANNO DOMINI CCLI.
MAXIMUS, URBANUS, SIDONIUS, ET MACHARIUS CONFESSORES ROMANI.





EPISTOLA MAXIMI, URBANI, SIDONII ET MACHARII AD CYPRIANUM.


 ARGUMENTUM.---Maximus et Confessores Romani Cyprianum certiorem reddunt se ad Ecclesiam rediisse.






ANNIS CHRISTI CCL-CLII.
S. CORNELIUS, PAPA ET MARTYR.





[NOTITIA HISTORICA.]

 S. HIERONYMUS, lib. de uiris Illustribus, cap. LXuI, p. 148.

Cornelius [a 1Kb] , Romane urbis Episcopus, ad quem  octo [b 1Kb] Cypriani exstant Epistole. Scripsit epistolam ad [c 163Kb] Fabium, Antiochene ecclesie episcopum, de  synodo Romana, Italica, Africana: [a 54Kb] et aliam de Nouatiano, et de his qui lapsi sunt, [b 55Kb] tertiam de gestis synodi, [c 45Kb] quartam ad eumdem Fabium ualde prolixam, et Nouatiane hereseos causas et anathema  continentem. Rexit Ecclesiam [d 82Kb] annis duobus sub Gallo et uolusiano; cui ob Christum martyrio coronato successit Lucius.





PROLEGOMENA.



ARTICULUS PRIMUS. S. CORNELII uITAE HISTORIA.


1. Decius, sacerdotibus Dei, ut Cyprianus loquitur  , in primis infestus, cauit ne Rome successor Fabiano sufficeretur: eoque prohibente factum est, ut ab ineunte anno 250  ad annum 251 usque Romana sedes menses sexdecim et dies quatuordecim uacaret. Hoc durante interpontificio, penes Clerum Romanorum erat eius Ecclesie regimen, qui etiam in causa lapsorum ad Cyprianum luculentam dedit epistolam  .

Fauente Decii absentia, die mercurii quarta iunii 251, communi Romani Cleri consensu Cornelius  electus est, de cuius ordinatione hec Cyprianus ad Antonianum, ex Nouatiani epistolis aliquatenus de eadem anxium ac titubantem  : »uenio iam nunc, frater carissime, ad personam Cornelii college nostri, ut Cornelium nobiscum uerius noueris, non de malignorum et detrahentium mendacio, sed de Domini Dei iudicio, qui episcopum fecit et cepiscoporum testimonio, quorum numerus uniuersus per totum mundum concordi unanimitate consensit. Nam quod Cornelium carissimum nostrum Deo et Christo, et Ecclesie eius, item consacerdotibus cunctis laudabili  predicatione commendat, non iste ad episcopatum subito peruenit, sed per omnia Ecclesiastica officia promotus, et in diuinis administrationibus Dominum sepe promeritus, ad sacerdotii sublime fastigium cuncte religionis gradibus ascendit. Tum deinde episcopatum nec ipse postulauit nec uoluit, nec ut ceteri, quos arrogantie et superbie tumor inflat, inuasit; sed quietus, et modestus, et quales esse consueuerunt, qui ad hunc locum diuinitus eliguntur, pro pudore uirginalis conscientie sue, et pro humilitate ingenite sibi et custodite uerecundie, non ut quidam uim fecit, ut episcopus fieret, sed ipse uim passus est, ut episcopatum coactus exciperet. Et factus est episcopus a plurimis collegis nostris, qui tunc in Urbe Roma aderant, qui ad nos litteras honorificas,  et laudabiles, et testimonio sue predicationis illustres de eius ordinatione miserunt. Factus est autem Cornelius episcopus de Dei, et Christi eius iudicio, de clericorum pene omnium testimonio, de plebis, que tunc adfuit, suffragio, et de sacerdotum antiquorum, et bonorum uirorum collegio; cum nemo ante se factus esset, cum Fabiani locus, id est, locus Petri, et gradus cathedre sacerdotalis uacaret.« Hec Cyprianus de Cornelii electione, cui una cum Romano clero episcopi sexdecim ex uicinioribus prouinciis collecti, ac duo, qui ex Africa in Urbem uenerant, Pompeius scilicet et Stephanus, consenserunt. Unde Cyprianus idem de episcoporum numero, qui Cornelii ordinationem probauerant, ad Antonianum: »Nisi si tibi episcopus uidetur, qui episcopo in Ecclesia a  sexdecim cepiscopis facto, adulter, atque extraneus fieri a desertoribus nititur,« id est a Nouatiani fautoribus  .

Egregiis eum meritis, uirtutibusque exornatum fuisse, uel inde Cyprianus arguit, quod, Decio superstite, Romanam Ecclesiam gubernandam susceperit: »Etenim post episcopatum non exambitum, non extortum, sed de Dei, qui sacerdotes facit, uoluntate susceptum, quanta in ipso suscepto episcopatu suo uirtus! quantum robur animi! qualis firmitas fidei! quod nos simplici corde et perspicere penitus, et laudare debemus, sedisse intrepidum Rome in sacerdotali cathedra, eo tempore, cum tyrannus infestus Dei sacerdotibus fanda atque nefanda comminaretur, cum multo patientius, et tolerabilius  audiret, leuari aduersus se emulum principem, quam constitui Rome Dei sacerdotem:« quem ideo ante martyrium martyrem uoluntate sua fuisse predicat.

II. Cornelium natione Romanum, ex patre Castino natum esse scribit Anastasius bibliothecarius, uel quisquis illi preiuit; cui etiam nonnulla Actorum apographa, et quoad Romanam patriam etiam Catalogus Romanorum Pontificum, e serenissime Regine Suecie bibliotheca ante tom. I aprilis ab Henschenio editus, consentiunt. Forte igitur fuerit e celeberrima illa inter Romanas familias gente Cornelia progenitus, ut Franciscus Blanchinus censuit , in Notis historicis ad laudatum bibliothecarium.

Illum per omnes ecclesiasticos ordines, insigniaque  in Ecclesiam merita ad supremi pontificatus apicem ascendisse, irrefragabilis testis est S. Cyprianus in sepius iam laudata Epistola ad Antonianum. At eiusdem gesta a nemine recensita reperimus. Attamen cum e Romano Clero fuerit, haud dubie ad ipsum spectat pars, et fors non minima eorum, que Clerus ille. S. Petri Cathedra per Fabiani martyrium uacante, in calamitosa illa Ecclesie tempestate egregie prestitit. Exstant uarie inter Cyprianicas epistole ex quibus perspicuum est, quanto zelo Clerus ille non modo Romanam Diecesin, sed et Carthaginensem, aliasque curarit  .

Cornelium tamquam uitio creatum Episcopum Romanum calumniatus est Nouatianus Romanus presbyter, instigante Nouato, presbytero Carthaginensi,  idque tam uafre, et malitiose, ut nonnullos ex confessoribus traheret in partes suas, ac per tres episcopos qua fraude, qua ui compulsos episcopus Romanus, clam ordinatus, primum in Ecclesia Romana schisma excitaret. Eam ob rem Cornelius sexaginta episcoporum concilio Romam anno 251 conuocato, Nouatianum, eiusque sectatores anathemate damnauit, et confessores, qui lapsi fuerant, ad reconciliationem et penitentiam admittendos esse decreuit. Hoc in Concilio lapsorum causa decretorio iudicio finita est, statutumque ut lapsi ad communionem  non admitterentur, nisi peracta penitentia diuturna, et integra: ita tamen ut ipsis in supremo uite discrimine subueniretur, neque absolutio et communio negaretur.

Eumdem pontificem e catacumbis transtulisse corpora sanctorum Petri et Pauli narrat auctor libri Pontificalis  : subditque ad extremum exsulasse Centumcellis, et plumbatis os eius contusum Decii iussu  . Sub Cornelii pontificatu non solum persecutionis procella, que Decii interitu extincta uidebatur, a Gallo et uolusiano denuo excitata, Ecclesiam exagitauit; sed etiam duplex schisma; primum a Nouato Carthaginensi et Nouatiano Romano presbyteris, Romanam, presertim Ecclesiam; alterum ab eodem quidem Nouato olim incentore, sed duce Felicissimo,  et Nouatianis erroribus plane oppositum, Ecclesiam Dei in Africa perturbauit. Ut enim Nouatiani detestabili seueritate omnem spem uenie lapsis penitus negandam contendebant, ita illi, damnabili pariter conniuentia, a primo statim persecutionis die, cum recentia delinquentium facinora feruerent, et sacrificiis nefandis non tantum diaboli altaria, sed adhuc manus ipse lapsorum, atque ora fumarent, communicare cum lapsis, et penitentie agende intercedere non destiterunt, teste Cypriano, epistola Lu ad Cornelium. Felicissimus, cum se ab Africanis episcopis in concilio congregatis damnatum uideret, ut ius communionis quo exciderat, in Ecclesia Romana suffuraretur, Romam nauigauit, et fucum facere sancto Cornelio Pontifici Maximo conatus est. Sed  nichil obtinuit, nisi sue damnationis confirmationem, ut ex supra laudata constat S. Cypriani epistola.

III. Ipso persecutionis exordio anni 252, Cornelius Romanus Pontifex Centumcellas  a Gallo imperatore relegatus est, cuius in fide constantiam Cyprianus epistolis suis quam maxime commendat  : »Cognouimus, frater carissime, ait, fidei, ac uirtutis uestre testimonia gloriosa, et confessionis uestre honorem sic exultanter accepimus, ut in meritis, ac laudibus uestris nos quoque participes, et socios computemus:« et post plurima: »uirtus illic Episcopi precedentis publice comprobata est, adunatio sequentis fraternitatis ostensa est. Dum apud uos unus animus, et una uox est, Ecclesia omnis Romana confessa est. Claruit, fratres karissimi,  fides, quam de uobis beatus Apostolus predicauit.« Hec aliaque plurima Cyprianus ad Cornelium, qui exilii erumnis, laboribusque confectus, paulo post die decima quarta septembris martyr ibidem occubuit: »Post hoc,« ait Pontificale Damasi, »Centumcellas expulsus, ibi cum gloria dormitionem accepit.« Diem obitus Hieronymus docet, dum  de Cypriano ait  : »Passus est sub ualeriano et Gallieno persecutione octaua, eodem die, quo Rome Cornelius, sed non eodem anno.« Nempe decimo octauo kal. octobris, qua die Cyprianum constat martyrio coronatum fuisse, et utriusque memoria celebratur.

Iu. Quo autem mortis genere aut supplicio sanctus Pontifex obierit, plane incompertum est: nam que de illis in urbe Romana sub Decio martyrii Acta eiusdem referunt, nichil omnino probant, cum ab eruditis inter spuria reiiciantur. uetustissimi catalogi Pontificum auctor tantum dicit, illum cum »gloria dormitionem« Centumcellis accepisse. Unde nonnulli existimarunt, eum naturali potius quam uiolenta morte defunctum esse; per exilii tamen, ac  forte etiam carceris erumnas accelerata, ideoque ab Ecclesia ut martyrem merito coli. uerumtamen non desunt testimonia grauia, que ambiguam illam phrasim, »cum gloria dormitionem accepit,« de martyrio per supremum supplicium consummato accipiendam suadent. Imprimis S. Cyprianus in Epistola LuIII ad S. Lucium, Cornelii successorem, illum beatum martyrem disserte appellat: Idem facit Epistola LuII ad S. Stephanum pariter Papam: »Seruandus est, inquiens, antecessorum nostrorum, beatorum martyrum Cornelii et Lucii honor gloriosus . . . . Illi enim, pleni Spiritu Dei et in glorioso martyrio constituti, dandam esse lapsis pacem censuerunt:« Consonat Eusebius in Chronico dicens: »Romane Ecclesie episcopatum, post Fabiani gloriosam mortem, XX  suscepit Cornelius annis duobus; qui et ipse martyrio coronatus est:« S. Pacianus in Epistola II ad Sympronianum, S. Cornelium occisum fuisse, non obscure insinuat. Adhuc clarius loquitur S. Hieronymus in uita S. Pauli Eremite, tom. Iu Opp., edit. Paris., part. 2, col. 69: »Cornelius Rome, Cyprianus Carthagine felici cruore martyrium pertulerunt.« Non obscure etiam loquitur Prosper in Chronico integro dicens: »Romane Ecclesie episcopatum, post Fabiani gloriosam mortem, XX suscipit Cornelius annis duobus, qui post biennium eodem martyrio coronatur.«

u. »Episcopatum tenuisse dicitur Cornelius ab Eusebio quidem  »annis circiter tribus,« in Chronico autem, cui Hieronymus concinit  »annis duobus.« In  libro Pontificali, »annis tribus, diebus decem;« in exemplari Corbeiensi, ut in Bucheriano catalogo, »annis duobus, mensibus tribus, diebus decem;« in Fossatensi, nunc Colbertino, nec non apud Bollandum ex Codice olim Suecorum regine, nunc uaticano, »anno uno, mensibus duobus, diebus tribus,« pontificatum gessisse dicitur. At nominatum Bucherianum catalogum, in quo Cornelium sedisse legimus »annos duos, menses tres, dies decem, a consulibus Decio Iu, et Decio II, usque Gallo et uolusiano,« mendosum  esse obseruat Antonius Pagius, cum in annis pontificatus Cornelii, tum in Deciorum consulatibus designandis. Nullus enim est aut Decii patris quartus, aut Decii filii secundus consulatus. Gallum autem uolusianum Decio Augusto secundo seu tertio, et Decio Cesare primum consulibus successisse ex fastis certum est: adeoque in catalogo mox dicto non annos duos, sed annum unum Cornelio fuisse adscribendum. Quocirca eum sic corrigendum laudatus Pagius censet, ut »annum unum Decio III et Decio,« loco uerborum annos duos Decio Iu, et Decio II substituatur. Unde sequitur ut si Cornelius annum unum, quemadmodum illo in catalogo scribitur, et »menses tres,« ac »dies decem« sedit, cum eumdem, »Gallo et uolusiano consulibus« , die 14 septembris  martyrio coronatum esse uera monimenta fidem faciant, anno Christi 251, iunii 4 die pontificatum inierit.«

»Placuit etiam hec opinio erudito Tillemontio  qui et preterea Cornelium minime ante paschalem anni 251 diem ordinatum esse pluribus argumentis colligit. Probabile est, non multo postquam Decius ex Urbe ad expeditionem contra Gothos discessisset quod circa uerum tempus anni 251 contigit, clerum populumque Romanum, hac occasione oblata, conuenisse, et in Cornelii electionem consensisse. Et hec quidem Cypriani de Decio uerba  : »Quod tolerabilius audiret leuari aduersus se emulum principem, quam constitui Rome Dei sacerdotem,« sic interpretari licet, ut Tyrannus ille nuntio eodem, et imperium  a Iulio ualente usurpatum, et Cornelium in Episcopum Urbis cooptatum didicerit. Porro Iulius purpura circa mensem Maium anni 251 arrepta, nec multo post occisus est. Demum Eusebius et cum hac sententia et secum conciliari sic potest: ut cum Cornelium »annis circiter tribus« episcopatum tenuisse scribit, tempus a Fabiani obitu ad Cornelii mortem interiectum iudicare uoluerit; ubi autem eum »duobus annis« sedisse docet, unum completum, et alterum inchoatum pro duobus computarit.« Huc usque Coustantius noster  . uidesis etiam clarissimi inter Bollandistas Constantini Suyskeni commentarium historicum de S. Cornelio Papa et Martyre, § II, III et Iu, et presertim § XII, pag. 177 et seqq. Tomo Iu. Septembris.



ARTICULUS II. S. CORNELII P. ET M. SCRIPTA.


I. Complura sollicitudinis Apostolice monumenta litteris consignasse sanctus Pontifex perhibetur, quorum tamen pars maxima interiit  . De his ita Eusebius   .--- . Hoc est, interprete ualesio: »Exstant adhuc epistole Cornelii Romanorum Episcopi ad Fabium Antiochensis Ecclesie presulem misse.«---His adiuncta erat alia eiusdem Cornelii epistola, de his que in Synodo decreta fuerant: et rursus alia de facinoribus Nouati: Ad quem quidem locum obseruat eruditus Cotelerius  . Eusebium uerbis illis, , unam tantummodo Cornelianam epistolam significasse: quod sane perspexit et Hieronymus. Dum enim Eusebium affectatus, inter scriptores ecclesiasticos Cornelium recenset, hec habet  : »Cornelius, Romane Urbis Episcopus,«  ---scripsit ad Fabium Antiochene ecclesie episcopum. Rem conficit u. C. aliquot eiusmodi locutionum exemplis in medium adductis. Epistolas, inquit, et de una epistola dici, obseruatum doctis Scripturarum interpretibus ad libros Macchabeorum. Sic Sanctus Polycarpus, alloquens Philippenses, ait ex uetere interprete  . »Neque ego, neque similis alius mei, poterit sequi sapientiam beati et gloriosi Pauli.---Qui et absens scripsit uobis Epistolas:« : Attamen, ex eodem interprete, sanctus ille Smyrnensis antistes paulo post unius tantum Pauline Philippensibus inscripte Epistole meminisse comperitur: Qui estis, inquit  in principio epistole eius. Aliud presto est exemplum ex ipso Eusebio, cuius hec uerba  :  , . Que quidem sanctus Hieronymus paucis complectens sic reddit  : »Hic  in fine cuiusdam epistole, quam scribit ad Antinoitas super pace Ecclesie, etc.« Nimirum ut uiri eruditi uerba usurpem  frequenti apud omne genus auctores usu uenit, quod de singulari epistola, dialogo, libroque loquentes, quandoque plurali numero utantur.

III. Ad hec in allato textu Eusebiano cum docto eius interprete obseruandum occurrit, Historicum Cesariensem tres duntaxat Cornelii epistolas recensere: primam ad Fabium, Antiochensem episcopum, de Romana synodo, deque Italie et Africe episcoporum  consensu: secundam de decretis synodi: tertiam de facinoribus Nouatiani ad eumdem Fabium Antiochene urbis episcopum; ex qua luculentissimum Excerptum nobis Eusebius seruauit. At Hieronymus quatuor enumerat  : »Cornelius, inquit, Romane urbis episcopus, ad quem octo Cypriani exstant epistole, scripsit epistolam ad Fabium Antiochene ecclesie episcopum de synodo Romana, Italica, Africana; et aliam de Nouatiano, et de his qui lapsi sunt;  tertiam de gestis synodi; quartam ad eumdem Fabium ualde prolixam, et Nouatiane hereseos causas, et anathema continentem.« uerum aliud egisse uidetur doctor maximus, dum locum Eusebianum inspexit, ut post ualesium aduertit Cotelerius  . Eusebius enim, postquam prime Cornelii epistole ad Fabium Antiochensem mentionem iniecit, statim subdit: »Alie preterea latino sermone conscripte exstant epistole Cypriani, et aliorum antistitum, qui cum ipso in Africa congregati erant: ex quibus colligitur, ipsis etiam placuisse, ut subueniretur iis qui in tentationem inciderunt; utque auctor nefarie opinionis simul cum iis, qui ad partes ipsius desciuerant, ab Ecclesie Catholice consortio merito abdicaretur.« Quibus relatis secundam memorat Cornelii epistolam  de his, que in synodo, Romana scilicet, decreta fuerunt. Quam ergo secundo loco laudat epistolam S. Hieronymus, non Cornelio, sed Cypriano adscribenda. Neque etiam Rufinus Eusebii uerba probe accepisse comperitur: Siquidem que Cesariensis episcopus de secunda Cornelii epistola tradit, interpretatur ipsemet de prima Fabio Antiochensi episcopo inscripta.

Iu. uerum illud potius nostra interest, inquit doctissimus Gallandius  cum docto Eusebiano interprete aduertere, ex Epistolis Cornelii primam ac tertiam fuisse a sancto illo pontifice greco sermone perscriptas. »Quum enim, inquit ualesius, Eusebius ex tertia epistola plurima adducat testimonia, nusquam dicit ea ex latino sermone in grecum fuisse  translata: quod tamen perpetuo monere consueuit, quoties latini scriptoris testimonium citat: exempli gratia, cum locos profert ex Tertulliani Apologetico; aut cum epistolas Romanorum principum.« Deinde Eusebius ipse heic satis innuit, primam illam Cornelii ad Fabium epistolam scriptam fuisse greco sermone. Postquam enim de illa commemorauit, addit coniunctam ei fuisse aliam latino sermone scriptam epistolam Cypriani: quod quidem non ad deret, nisi Cornelii epistola superius memorata diuerso sermone scripta fuisset hec illa satis apposite que quidem senten ia eruditissimis uiris probatur  .

u. Preter hasce epistolas greco sermone exaratas, scripsit etiam S. Cornelius aliquot litteras ad S. Cyprianum, inter cuius epistolas due etiamnum  leguntur, uidelicet 46 et 48, cetere pariter perierunt.

Sub eiusdem nomine cirumferuntur insuper due Decretales, ab Isidoro Mercatore producte, et apud Labbeum  et Mansium  relate. Harum altera ad  uniuersam Ecclesiam dirigitur, agitque de translatione SS. Petri et Pauli, tamquam ab eo facta, ac de Nouatiano, aliisque hereticis; altera, Rufo uel Rustico episcopo Orientali inscripta, tractat de Sacramento, siue iureiurando episcoporum et eorum causis. Utraque ab eruditis, et ab ipso etiam Labbeo uelut spuria reiicitur, suamque ipsamet falsitatem per adscriptos consulatus probat. Prior enim »data septimo  idus septembris, Decio et Maximo, uiris clarissimis, consulibus;« posterior »undecimo kalendas iunii,« iisdem consulibus signata est; quorum ultimum nonnisi anno 253; id est secundo post Decii interitum anno, et aliquot post S. Cornelii martyrium mensibus consulatum iniisse et fastis constat. Si quis uelit per »Maximum«  ibi designari »Gratum,« cui id nomen etiam fuisse legitur, nichil tamen efficiet, cum huius consulatum ad annum 250 spectet, quo Cornelius nondum pontifex ordinatus fuerat. Plura manifeste suppositionis indicia adducit Natalis Alexander  , inter que primum Scripture sacre secundum uersionem uulgatam citatio; et sententie ex Actis concilii Carthaginensis, ex epistola de uita clericorum, ad Oceanum sub nomine S. Hieronymi, ex concilio Romano u, sub Symmacho, ex sancto Ambrosio, Epistola 20, et aliunde corrogate.

Coustantius noster in Epistolis summorum Pontificum, col. 26, preterea obseruat decretum quo statuitur ut iuramentum a ieiunis prestetur, et ne pueri ante annum etatis 14 iurare cogantur, quod exstat  in compilatione Gratiani, 22, quest. 5, c. 16, ab Iuone et Burchardo, sancto pontifici nostro pariter perperam abscriuit.

Commentitia etiam certe est ista epistola acris ac uehemens, que post Cyprianicas in editione ueneta, qua utimur, col. 303, inter dubias, recitatur, uelut a Cornelio ad Cyprianum de non rebaptizandis Hereticis data. Constat enim hanc controuersiam sub Cornelio agitatam non fuisse, sed Cyprianum inter ac Stephanum, illius post Lucium successorem, primum ortam fuisse; constat quoque summam semper consensionem Cornelium inter et Cyprianum intercessisse  .

XI. Eminentissimus Robertus Bellarminus, libro de Scriptoribus ecclesiasticis in S. Cornelio alterius perbreuis  epistole ad Lupicinum uiennensem Episcopum meminit. Exstat ea tomo III Bibliothece Patrum editionis Parisiensis anni 1589, apud Labbeum tomo I. Conciliorum, col. 829 et Ioannem a Bosco in Antiquitatibus bibliothece Floriacensis, ex qua primum erutam Baronius descripsit ad annum 225 n. 47, et Coustantius noster in appendice ad tom. I. Epistol. Rom. Pontif. pag. 25, suspectam habet.

Quamquam uero Labbeus de hac epistola nichil notet, nisi quod eam Baronius e Floriacensi Bibliotheca  acceperit, mentem tamen suam satis manifestat, dum ad duas certe genuinas, quas ibidem subdit, sic notat: »Hec et sequens Epistola cum iis quas Clerus Romanus scripsit, docent, quid distent era lupinis, et suberate merces aureis ueterum scriptis.« Eamdem Tillemontius  , et citati Natalis Alexander ac Coustantius, aliique, inter supposititias similiter reponunt: et certe ea magna pre se fert suppositionis indicia. Imprimis »Archiepiscopi« titulus etate Cornelii in usu non erat; et si fuisset, sanctus Pontifex, seipsum tantummodo episcopum dicens, Lupicinum uiennensem eo nomine non compellasset. Baronius quidem in Annalibus ad annum 255, num. 47, ubi eam pro genuina refert, Archiepiscopi titulum omittit; sed et in laudata Bibliotheca  Patrum, ac Labbei Collectione conciliorum, in hunc modum inscribitur: »Cornelius, Episcopus Romanus, fratri Lupicino uiennensi Episcopo salutem.« At preterquam quod incertum sit apud quos Floriacensi Autographo conformius legatur; nec hec inscriptio Cornelii scribendi methodo congruit: hic enim epistolas suas ad Cyprianum datas que etiamque exstant, omisso utriusque episcopatus titulo, his uerbis exorditur: »Cornelius Cypriano fratri salutem;« quod et Cyprianus in suis ad Cornelium pariter factitauit.

Secundo, dubium est an S. Lupicinus, superstite Cornelio, ecclesie uiennensi iam presederit. Certe id in Baronii sententia rogandum est: is enim ad annum 262, num. 58, S. Florentium, Lupicini decessorem,  sub ualeriano passum scribit; ad quod Eminentissimus Annalista non aduertit, dum memoratam Epistolam admisit, uel contra, dum illius martyrium tam sero collocauit. Laudatus Ioannes a Bosco de eodem S. Florentio sic ait: »Tempora Gordiani, Philippi, Decii, Galli, et uolusiani decucurrit:« De Lupicino autem: »Ipsi successit B. Lupicinus martyr, qui Cathedram rexit, dum ualerianus et Gallienus in humanis debebant.« Eadem habet Ioannes Chenu in episcopatibus Gallie. Quinimmo Tillemontio  ualde probabile uisum est, Lupicinum non nisi post annum 374, illam sedem obtinuisse. Tertio uel ipsa epistola illa scripta est post Decium, ante, uel post inchoatam a Gallo persecutionem. Si primum, qua ueritatis specie ait, »Christianos  ubique tormentis uariis affici, et iam plures martyrio coronatos fuisse?« Si secundum, cur de sua confessione aut exilio non meminit, cum ex dictis constet illum inter primos confessum, comprehensumque esse? Cetera, que in eadem epistola insuper nonnullis displicent, apud Tillemontium ac Coustantium uideri possunt: nolim tamen cum posteriori asserere, uocem »Missas,« que in ea occurrit, Cornelii euo certo recentiorem esse.

uII. Preterea notat Tillemontius, tractatum de Disciplina et Bono pudicitie, qui inter dubia S. Cypriani  Opuscula recensetur, Erasmo uisum fuisse, S. Cornelio posse adscribi. Sed cum non alia ratio adducatur, quam quod is ab episcopo, qui a grege suo aberat, conscriptus sit; non uideo cur S. Cornelio, Centumcellis exulanti, potius quam cuilibet alteri episcopo a suis absenti attribuendus sit. Nec minus diuinauit idem Erasmus, dum Tillemontio denuo teste  credidit, sermonem ad Nouatianum hereticum, Cypriano a nonnullis similiter adscriptum, Cornelii etiam opus esse. Quin immo non improbabile est, ut obseruat Tillemontius, eum post Galli persecutionem, in cuius exordio sanctus Pontifex relegatus et coronatus est, scriptum fuisse, in eoque de eiusdem confessione ac martyrio sub boni Pastoris typo memorari.



ARTICULUS III. SYNOPSIS EPISTOLAE CORNELII AD FABIUM ANTIOCHENUM.


Magnum fragmentum affert Eusebius  , ex epistola tertia Cornelii ad Fabium, in qua Cornelius des ribit artificia quibus usus erat Nouatianus, ut episcopus ordinaretur, abusus simplicitate et facilitate trium Episcoporum, quorum unus culpam agnouit, ac illius eum penituit. Postea obseruat hisce temporibus iam esse in Ecclesia Romana 46 presbyteros, septem diaconos, totidemque subdiaconos; quadraginta et duos acolythos, quinquaginta duos tum ostiarios, tum exorcistas, cum lectoribus,  uiduas cum thlibomenis, i. e. indigentibus uti non male substituit Rufinus, plus mille quingentas: quibus uniuersis Domini gratia et benignitas alimenta suppeditat. Ex hoc loco colligi potest, quot basilicas tunc Rome habuerint Christiani. Cum enim singuli presbyteri suas regerent basilicas, si 46 fuerint presbyteri, totidem basilicas fuisse dicendum est. In hunc locum grauissime peccat Blondellus, cum eum ita perstringit, ut nullam subdiaconorum faciat mentionem, exindeque confici putet nullos tum Rome subdiaconos fuisse institutos. Sed lectionis illius falsitatem tum Grecus Eusebii textus, tum Latina Rufini interpretatio demonstrant. Tradit et Optatus  , quadraginta et amplius Basilicas Rome exstitisse, quando illuc uictor Gabiensis proxime post  exortum Donatistarum schisma ab his schismaticis missus est. »Hi quippe, inquit Optatus, ibi inter 40,  et quod excurrit Basilicas, locum ubi colligerent, non habebant.« Quem locum dum Blondellus, Apolog. pag. 223, de ipsius Optati etate interpretatur, ab eo male intellectum esse ualesius recte notat  .

Addit Cornelius Nouatianum non possse sperare se ad episcopatum uenturum, siquidem in lecto baptizatus non receperat impositionem manuum episcopi, hoc est, sacramentum Confirmationis. Sed neque postquam liberatus est a morbo, reliqua percepit, que secundum regulam Ecclesie »percipienda sunt, neque ab episcopo consignatus est, . Hoc autem signaculo minime percepto, quomodo Spiritum sanctum potuit accipere  ?« Postea scribit Cornelius, quod tantum rogatu Episcopi contra mandatum Ecclesie, que sic  baptizatos ordinari prohibebat, presbyter Nouatianus ordinatus fuerit  . Dein exprobrat eidem, quod sacerdotium suum abnegauerit persecutionis tempore, cogatque suos corpus et sanguinem Christi eis prebendo, iurare, cum respondere deberent Amen, uti mos Ecclesie erat  , se numquam ad Cornelium reuersuros. Denique Fabium monet, Romanos confessores partes Nouatiani deseruisse, multosque episcopos, quorum ad cum nomina mittit, in concilio eumdem damnasse.

Cornelii stilus, iudice doctissimo Dupinio  , quantum de eo iudicari potest ex paucis, que exstant, eius epistolis, non est ualde sublimis, tamen iis, que dicit satis ponderis affert, res sibi accommodat, aduersario suo nullo modo parcit.





NOTITIA EPISTOLARUM NON EXSTANTIUM QUAE AD CORNELIUM ATTINENT, AUCTORE D. COUSTANTIO O. S. B.



I.


1. Cornelii ad Cyprianum aliosue Africe episcopos littere, quibus se episcopum Rome factum nuntiabat. He modestiam et simplicitatem quamdam spirabant, quam minime pre se ferebant, que non multo post in Africam uenerunt, Nouatiani scripta conuiciis et calumniis plena. Quapropter Cyprianus has Cornelii litteras plebi legi precepit et respuit scripta Nouatiani. Ipso autem Cypriano auctore, »diuine traditionis et ecclesiastice institutionis sanctitas pariter ac ueritas exigebat« ut statim atque Romanus episcopus Carthaginensi ordinationem suam litteris nuntiasset, ipse mutuas ad illum litteras dirigeret, ac notitia ordinationis eius ad singulos prouincie sue collegas perlata, ab his fratres cum  litteris ad episcopum recens creatum destinandos esse mendaret. Cui officio non defuisse se Cyprianus testificatur.



II.

2. Cypriani ad Cornelium papam Epistola, per Caldonium et Fortunatum episcopos transmissa, qua rogabatur, ut quas ipse Cyprianus cum ad clerum tum ad plebem suam Carthaginensem de Felicissimi et quinque presbyterorum factione scripserat, hoc est edit. Pamel. XXXuIII et XL, Rome fidelibus legeret. Quocirca earumdem litterarum exempla tunc per predictos episcopos mittebat, que et postea denuo per Mettium et Nicephorum misit.



III.

 3. Synodice episcoporum Africe ad Cornelium littere, ipsorum manu subscripte, ac per Mettium hypodiaconum et Nicephorum acolythum perlate, in quibus de Felicissimi et quinque presbyterorum ipsi coherentium causa quid sensissent, quidue pronuntiassent, edocebant, illos nempe, ut supra in Epistola XII, anno sequente scripta, n. 9, memoratur, sententia sua abstentos esse. Conscripte forsitan fuerunt ex eo »plurimorum episcoporum concilio,« quod Cyprianus Epist. I ad Stephanum I n. 2, recolit, in quo »Nouatianus hostis Ecclesie iudicatus est,« ac nemini cum eo communicare licere pronuntiatum fuit.



Iu. Ubi et de penitentia maiorum clericorum, an tribus primis seculis publice subiecti fuerint, disseritur.


4. Ad initia pontificatus Cornelli referre licet tum gesta Romane synodi de Lapsorum causa, tum uarias Cornelii epistolas, quas Hieronymus de Script. Eccl. c. 76, et Eusebius, lib. uI. Hist., c. 43, commemorant. Et Hieronymus quidem de his ita loquitur: »Cornelius, Romane urbis episcopus, ad quem  octo Cypriani exstant epistole , scripsit Epistolam ad Fabium, Antiochene ecclesie episcopum, de synodo Romana, Italica, Africana; et aliam de Nouatiano et de his qui lapsi sunt; tertiam de gestis synodi; quartam ad eumdem Fabium ualde prolixam, et Nouatiane hereseos causas et anathema continentem.« E quatuor illis epistolis nichil ad nos peruenit, nisi postreme insignia quedam fragmenta, que Eusebio debemus. Iste autem scriptor de iisdem gestis ac litteris hec habet: »Cum Rome congregata esset synodus, in qua sexaginta quidem episcopi, presbyteri uero ac diaconi multo plures conuenerunt; cumque in prouinciis  antistites seorsum consultassent, huiusmodi decretum cunctis promulgatum  est  Nouatum  quidem et eos qui cum ipso sese insolentius extulerant, et quicumque inhumanissime et a fraterna caritate aliene eius opinioni consentire presumpserant, alienos ab Ecclesia habendos esse; fratres uero, qui casu ac tentatione lapsi fuerant penitentie remediis curandos et confouendos esse. Exstant adhuc epistole Cornelli Romanorum episcopi ad Fabium Antiochensis ecclesie presulem misse, in quibus et Romane synodi gesta, et omnium per Italiam et Africam aliasque locorum illorum prouincias sententie declarantur. His adiuncta erat alia eiusdem Cornelii epistola, de his que in synodo  decreta fuerant.

5. Quando autem habitum fuerit mox dictum de Lapsorum causa concilium, adeoque et quo tempore  a Cornelio conscripte sint, ea de causa epistole, ex his cleri Romani ad Cyprianum, Epist. XXXI, colligitur: »Ante constitutionem episcopi nichil innouandum putauimus: sed Lapsorum curam mediocriter temperandam esse credimus; ut interim dum episcopus dari a Deo nobis sustinentur, in suspenso eorum, qui moras possunt sustinere, causa teneatur.« Nemo enim non uidet, dato a Deo Rome pontifice Cornelio, nullam superfuisse causam cur ea res diutius in suspenso teneretur: immo cum Nouatianus Lapsis ueniam negaret, maxime necessarium fuisse, ut citius, habito concilio, finiretur. Quocirca inter prima Cornelii negotia computamus tum hoc concilium, tum litteras quibus eiusdem concilii decretum diuersis prouinciis notum fieri, et ab eis ratum haberi curauit.

6. Ad idem concilium pertinere uidetur decretum  de quo Cyprianus, Epist. LXuIII, ita loquitur: »Cumque alia multa sint et grauia delicta, quibus Basilides et Martialis implicati tenentur, frustra tales episcopatum sibi usurpare conantur; cum manifestum sit eiusmodi homines nec Ecclesie posse preesse, nec Deo sacrificia offerre debere: maxime cum iam pridem nobiscum et cum omnibus omnino episcopis in toto  mundo constitutis etiam Cornelius, collega noster, sacerdos pacificus et iustus, et martyrio quoque dignatione Domini honoratus, decreuerit, eiusmodi homines ad penitentiam quidem posse admitti, ab ordinatione autem cleri atque sacerdotali honore prohiberi.« Quo in decreto cum planum sit sacerdotes lapsos de sacerdotali dignitate atque functione deiici, iisque aditum ad penitentiam permitti, que ab illis penitentia exigenda esset, non satis perspicue declaratur.

7. Eruditi Morini, lib. Iu. de Penit., c. 12, sententia est, cui et plurimi subscribunt, maiores clericos tribus primis Ecclesie seculis non secus atque laicos, penitentie publice fuisse obnoxios. Ille uero istud maxime in gratiam opinionis sue profert, quod Cyprianus, Epist. LIX edit. Pamel., seu LXIu edit. Oxon., ad Fidum scribit: »Legimus litteras tuas,  frater carissime, quibus significasti de uictore quondam presbytero, quod ei antequam penitentiam plenam egisset, et Domino Deo, in quem deliquerat, satisfecisset, temere Therapius collega noster immaturo tempore et prepropera festinatione pacem dederit. Que res non satis mouit, secessum esse a decreti nostri auctoritate, ut ante legitimum et plenum tempus satisfactionis, et sine petitu et conscientia plebis, nulla infirmitate urgente ac necessitate cogente, pax ei concederetur.« Quo in loco decretum, a quo recessum esse Cyprianus docet, illud ipsum intelligere licet, quod idem antistes in Epistola LXuIII. mox dicta secum et cum omnibus omnino episcopis in toto mundo constitutis a Cornelio editum  memorat. Unde sequitur, ut eiusdem decreti auctoritate presbyteris lapsis certum prescriptum sit satisfactionis ac penitentie tempus, eis minime remittendum, nisi aliud »petitu plebis,« uel »infirmitate urgente ac necessitate cogente« suaderetur. Sed penitentia illa, que ab illis »plena« exigebatur, an publica esset necne, etiam hic siletur. Neque id clarius enuntiat Cyprianus in Epistola LXIu, seu LXu, quam sic exorditur: »Grauiter et dolenter motus sum, fratres karissimi, quod cognouerim Fortunatianum, quondam apud uos episcopum, post grauem lapsum ruine sue, pro integro nunc agere uelle, et episcopatum, sibi uindicare cepisse . . . . . . . . . . cum debeat satisfacere, et ad Dominum exorandum, diebus ac noctibus, lacrymis et orationibus et precibus  incumbere; audet sibi adhuc sacerdotium quod prodidit uindicare, quasi post aras diaboli accedere ad altare Dei fas sit.«

8. uerum Cornelli atque episcoporum totius mundi que mens fuerit, ex ea ipsa Cypriani Epistola, in qua decretum illorum laudatur, colligere certius atque interpretari licet. In ea quippe representatur Basilides, ut qui decreto illi parere ac morem gerere iam cepisset: adeo ut »episcopatum pro conscientie sue uulnere deponens, ad agendam penitentiam conuersus sit, Deum deprecans, et satis gratulans si sibi uel laico communicare contingeret.« Si enim in his uerbis quibus Basilides »ad agendam penitentiam conuersus« narratur, nequaquam publica penitentia  intelligenda sit; nulla subest ratio cur decretum, quo »huiusmodi homines ad agendam penitentiam posse admitti« Cornelius cum ceteris totius mundi episcopis constituit, de publica penitentia interpretemur. Atqui Basilides ad eam penitentiam agendam est conuersus, cum qua episcopatus recipiendi spem non abiecit, immo et illum a Stephano per obreptionem impetrauit; cum ea in Ecclesia lex semper obtinuerit, ut iis qui publicam egissent penitentiam, aut ad clerum adeundi, aut in eum redeundi spes nulla relinqueretur. Neque igitur publica illius penitentia fuit. Quod autem beneficii loco duxisse dicitur, »si sibi uel laico communicare contingeret,« illustrat idem Cyprianus, epist. 72, ubi de iis, qui aduersus Ecclesiam rebellarant, ad Stephanum papam  ita scribit: »Addimus plane et adiungimus, frater carissime, consensu et auctoritate communi, etiam si qui presbyteri aut diaconi, qui uel in Ecclesia prius ordinati fuerint, et posmodum perfidi et rebelles exstiterint . . . . . . eos quoque hac conditione suscipi cum reuertuntur, ut communicent laici, et satis habeant quod admittantur ad pacem, qui hostes pacis exstiterint.« Ideo igitur illi indultam sibi redeuntibus communionem laicam beneficii loco ducere debuerant, quia et ipsis antea certum penitentie tempus prescribere, et quoad illud exegissent, communionem illam differre licuisset; non quia diaconos, presbyteros aut episcopos huiusmodi solemnibus publice penitentie ritibus subiacere usus uolebat. Enimuero si ex iis, qui in libro II Gregorii  Magni, Ind. X, epist. 6, de Demetrio, quondam Neapolitano episcopo, grauissimorum criminum reo legunt, »Penitentie reseruatus, sacerdotii honore priuatus est,« aut lib. uI, Ind. XIu, epist. 41, »Masse, Nicoterane episcopus pro quibusdam culpis in penitentiam deputatus est,« Et alia his similia, nemo est qui locis illis »penitentie« nomine publicam ac solemnem penitentiam intelligat; quid uetat quominus idem nomen in decreto, quod Cornelius cum totius orbis Christiani episcopis sanxit, eadem ratione usurpatum intelligatur?

9. Istud porro me ualde mouet, quod hoc decretum non solius Cornelii et Italorum, sed et Africanorum, immo »omnium omnino episcoporum in toto orbe constitutorum« fuisse Cyprianus testatur. Decretum  enim tanto tamque generali consensu firmatum, nonnisi solemni aliqua lege abrogari debuit: aut si per se antiquari atque in desuetudinem uenire potuisse quis suspicetur; illud certe fateatur necesse est, uix fieri potuisse, ut id tam cito in omnibus Ecclesie prouinciis simul contingeret, nec ulla saltem in principibus uiris superesset contrarii usus memoria. Atqui seculo quarto clericis, ut publicam penitentiam agerent, Romana in Ecclesia concessum non esse testis est Siricius, Epist. I, n. 18, ubi illud uelut antiquo aut etiam perpetuo usu receptum sic proponit: »Sicut penitentiam agere cuiquam non conceditur clericorum, ita et post penitudinem ac reconciliationem nulli unquam laico liceat honorem  clericatus adipisci.« Hoc ipsum postea et Leo, a Rustico Narbonensi episcopo rogatus »de presbytero uel diacono, qui, cognito crimine suo, penitentiam petunt, utrum eis per manus impositionem danda sit,« epist. II, c. 2, luculenter firmauit his uerbis: »Alienum est a consuetudine ecclesiastica, ut qui in presbyterali honore aut in diaconii gradu fuerint consecrati, ii pro crimine aliquo suo per manus impositionem remedium accipiant penitendi: quod sine dubio ex apostolica traditione descendit.« An uero tantus pontifex sacrorum canonum adeo rudis erat, ut consuetudinem ei legi contrarium quam seculo tertio sanxissent totius orbis episcopi, pro apostolica traditione uenditaret? uerum quo magis discipline quarti aut quinti seculi cum disciplina tertii consensio  perspecta habeatur, eadem consuetudo predictis clericis non omnimodam penitentiam, sed tantum publicam negat. Quocirca mox addit Leo: »Unde huiusmodi lapsis ad promerendam misericordiam Dei priuata est expetenda secessio, ubi illis satisfactio, si fuerit digna, sit etiam fructuosa.« Aequum enim erat iis, a quibus digna satisfactio expetebatur, pacem et communionem non prius reddi, quam plene satisfecissent: adeoque hec Leonis responsio cum superioribus Cypriani uerbis in Epistola ad Fidum componi facile potest.

10. Si autem mirum esset, decretum de re grauissimi momenti, quam clerus Romanus tertio seculo, quoad pontificem sibi dedisset Deus, definire non ausus esset, postmodum ab eodem clero cum sancto  pontifice sibi celitus prestito ac pluribus aliis episcopis sancitum, cuius frequens usus memoriam continue refricare debuisset, ita in obliuionem uenire potuisse, ut sequenti seculo in eadem Ecclesia penitus ignoraretur; non minus stupendum uideretur, quomodo fieri potuisset, ut et apud Afros, qui idem decretum expetierant, laudarant, confirmarant, atque usu circa lapsos comprobarant, eodem tempore pariter fuisset ignotum: adeo ut Optato sub finem lib. II dicere licuerit, »Multis notum est et probatum, persecutionis tempore episcopos aliquos inertia a confessione Dei delapsos thurificasse; et tamen nullus eorum qui euaserunt, aut manum lapsis imposuit, aut ut genua figerent imperauit.« Qua enim uel inscitia uel temeritate Optatus hoc affirmare, ac Donatistas diaconis, presbyteris et episcopis manus imponentes  uelut impii et inauditi flagitii ibidem arguere ausus esset, si nichil hi egissent, nisi quod superiore seculo Cyprianus aliique Africani presules cum Cornelio ac ceteris totius orbis episcopis precepissent, atque exemplo suo firmassent? Sed Optatum ab omni inscitie culpa liberum esse, et in unos Donatistas temeritatis crimen cadere docet nos Carthaginense concilium, in quo , seculo quarto labente, can. 11, »confirmatum est, ut si quando presbyteri uel diaconi in aliqua grauiori culpa conuicti fuerint, qua eos a ministerio necesse fuerit remoueri, non eis manus  tamquam penitentibus uel tamquam fidelibus laicis imponatur.« Preterea et Augustinus, Africane Ecclesie lumen, lib. I de Bapt. contra Donatist., c. 1, predictis clericis »manus inter laicos non imponi« obseruat. In hac autem Augustini obseruatione, ac longe apertius in proximis Carthaginensis concilii uerbis, apparet penitentie clericorum saltem maiorum et penitentie laicorum distinctio.

11. Eadem non minus manifesta est in eo libello, quem Hilarius, Pictauiensis episcopus, anno 360 ineunte Constantinopoli constitutus Constantio Augusto obtulit. In eo quippe sic imperatorem illum de iniusta exsilii sui causa, n. 2, alloquitur: »Circumuentum te Augustum, illusumque Cesarem tuum, ea confidens conscientie mee conditione patefaciam, ut si indignum  aliquid non modo episcopi sanctitate, sed etiam laici integritate gessisse docear, non iam sacerdotium per ueniam exspectem, sed intra penitentiam laici consenescam.« Quod sane petiisset frustra, si eadem penitentie lege laicum clericumque promiscue constringi mos fuisset. Longe igitur falluntur, qui maiores clericos non secus atque laicos publice penitentie aliquando obnoxios fuisse putant, dum hoc loco iuuari se arbitrantur, quia episcopum permittere audiunt, ut »intra penitentiam laici consenescere« cogatur. Sed aduertere debuerant ibi Hilarium ex certa integritatis et innocentie sue conscientia non id quod fieri solet, sed quod insolitum prorsus atque inusitatum est, nec euenturum omnino confidit, concedere. Neque uero magis inde conficitur,  episcopos ad laicorum penitentiam amandari consueuisse, quam ex eo quod Paulus Gal. I, 8, dicit, Licet nos aut Angelus de celo euangelizauerit preter quam quod euangelizauimus uobis, anathema sit, conficere liceat Angelum celestem anathemati esse adhuc obnoxium. Illis igitur non parum aduersatur iste Hilarii locus, dum aliam episcopi, aliam laici penitentiam tum fuisse diserte docet. Hoc autem loquebatur Hilarius cum ex more quem in Occidente, cuius erat episcopus, usitatum nouerat, tum ex eo quem in Oriente, ubi degebat, uidebat receptum; quique adeo et in Occidente simul et in Oriente pariter uigebat. Tanta uero totius Ecclesie consensio aliunde oriri non potest, nisi aut ex apostolica traditione, aut ex communi illa lege, quam cum »omnium omnino  episcoporum per totum mundum constitutorum« consensu latam Cyprianus tradit. Tantum igitur tunc decretum est, ut episcopis aliisue maioribus clericis lapsis, sublato honoris sui gradu, post satisfactionem atque penitentiam ipsis congruentem, pax et communio redderetur.

12. Neque his repugnat quod de Natalii penitentia, temporibus Zephyrini pape, ex Eusebii Historia descripsimus. Ibi enim quod episcopus ille, si tamen episcopus fuit, sponte ex uehementi penitentis animi affectu gessit, non quod ei ulla lex ecclesiastica imposuit, legimus. Hec autem in Ecclesia circa delinquentes omnium temporum regula constans fuit, ut nulli cuiusuis conditionis reo non penitenti uenia  indulgeretur. Prius etiam quam hec concederetur, digna criminum satisfactio exigi semper consueuit, nisi hec aliunde compensaretur. Quapropter ut tribus prioribus Ecclesie seculis, ita et subsequentibus maiores clerici grauissimorum criminum rei non modo ab honoris sui gradu deiecti, sed et dignis penis, quibus Deo leso satisfacerent, sunt multati. Hinc indigne tulit Cyprianus, quod uictori presbytero »ante legitimum et plenum satisfactionis tempus« data pax fuisset. Hinc et Leo presbyteris et diaconis lapsis expetendam esse iudicauit »secessionem priuatam, ubi illis satisfactio, si fuerit digna, sit etiam fructuosa.« Hinc et Ioannes II, Epist. ad Cesarium ita contumeliosum ab episcopatu deiecit, ut eumdem in monasterium dirigi uoluerit, »ubi delictorum memor in penitentia  lacrymas effundere non omittat, ut . . . . a Iesu Christo misericordiam ualeat promereri.« Hinc Gregorius papa, lib. III, Epist. 50, precipit: »Paulum quondam episcopum in monasterio, in quo est, in penitentia uolumus permanere;« et lib. u, Epist. 14: »Statuimus diaconum et abbatem de portu ueneris, quem indicas cecidisse, ad sacrum ordinem non debere uel posse ullo modo reuocari. Quem quidem sacro ordine priuatum in penitentiam deputare te conuenit.« Si autem hec aliaque huiusmodi loca de publica penitentia nemo interpretetur: cur similia de maioribus trium priorum seculorum clericis, preter sententiam summorum pontificum atque patrum, qui seculis Iu, et u, uixerunt, aliter intelligamus?



u.

 13. Circa idem tempus Cyprianus, de omnium fratrum consilio, Cornelio misit nomina episcoporum in Africa constitutorum, »qui integri et sani in Ecclesia catholica fratribus presunt:« ut sciret ipse, eiusque opera episcopi ceteri, »quibus scribere, et litteras mutuo a quibus eos accipere oporteret;« adeoque si quis scribere auderet, cuius nomen in hac Epistola reticeretur eum nossent »uel libello uel sacrificio esse maculatum, uel unum de hereticis.« Simili cautione Cornelius scribens ad Fabium Antiochenum episcopum, nomina episcoporum qui Nouatianum siue in synodo Romana, siue per litteras condemnauerant, ad calcem Epistole sue adtexuerat, ut Eusebius, lib. uI Hist. c. 43, tradit.



uI.

 14. Cornelii ad Cyprianum Epistola per Primitiuum presbyterum perlata, qua se motum significabat, quod cum de Adrumetina colonia Polycarpi eiusdem colonie episcopi nomine ad se littere dirigerentur, Cyprianus et Liberalis illuc uenientes, ut non ad Cornelium, sed ad presbyteros ac diaconos Romanos dirigerentur, auctores fuissent, quasi anceps esset ipsius ordinatio. Cur autem id a se atque a Liberali factum sit, Cyprianus supra Epistola Iu explicat.



uII.

15. Epistola Cornelii ad Cyprianum per Augendum confessorem missa, qua Nicostratum, Nouatum, Euaristum, Primum et Dionysium Nouatiani sectatores in Africam nauigasse Cyprianus admonebatur.



uIII.


16. Cornelii ad Dionysium Alexandrinum episcopum littere aduersus Nouatianum.



IX.

17. Dionysii Alexandrini Epistola ad predictas litteras rescripta, de qua hec Eusebius summatim perstringit: »Scribit Dionysius ad Cornelium Romane urbis episcopum, cuius litteras aduersus Nouatum  acceperat. In qua quidem Epistola significat se ab Heleno Tarsi Cilicie episcopo et a ceteris qui cum illo conuenerant, Firmiliano scilicet Cappadocie et Theoctisto Palestine prouincie episcopis, inuitatum fuisse, ut ad synodum Antiochenam occurreret, in qua quidam Nouati schisma confirmare tentabant. Scribit etiam sibi nuntiatum fuisse, quod  Fabius quidem diem extremum obiisset, Demetrianus uero in eius locum episcopus Antiochene ecclesie esset constitutus. Sed et de Ierosolymorum episcopo mentionem facit his uerbis: Quod enim ad Alexandrum spectat, is in carcerem coniectus, beato exitu defunctus est.« Quibus deinde subdit de eodem Dionysio Eusebius: »Sequitur deinde altera eiusdem Dionysio Epistola ad Fratres Rome constitutos de diaconi officio per Hippolytum missa. Alteram item ad eosdem Epistolam scribit de Pace, necnon de Penitentia. Rursus aliam ad Confessores ibidem constitutos, qui Nouati  sententie etiam tum fauebant. Duas quoque alias ad hos ipsos Epistolas misit postea quam ad Ecclesiam rediissent.« Quibus ex uerbis conficitur primo quidem Dionysii ad  Cornelium Epistolam, in qua ipsi Fabii obitum nuntiat, Cornelii scripto ad ipsummet Fabium esse posteriorem; deinde uero Eusebium in mox dictis Dionysii litteris recensendis ordinem temporum minime seruasse. Coniectura quippe est duas primas epistolas a Dionysio scriptas fuisse, cum a morte Fabiani Rome sedes uacaret, tertiam cum confessores Macarium presbyterum, Urbanum, Sidonium et Celerinum Nouatiano fauere didicit, postremo quartam et quintam una cum ea, quam priore loco ad Cornelium misisse dicitur; cum nimirum Confessores eosdem ad Ecclesiam regressos ipsis, ni fallimur, Cornelii litteris accepisset. Quemadmodum enim Cornelius confessorum ad Ecclesiam reditum in sua ad Fabium Antiochenum Epistola nuntiauit, ita et augurari licet eum id ipsum  eodem tempore Dionysio Alexandrine ecclesie antistiti litteris datis significasse, huncque non ita multo post ea que Eusebius memorie mandauit, ad Cornelium rescripsisse.



X.

18. Littere Fortunati pseudepiscopi, per legatos ipsius, qui una cum Felicissimo Romam se contulerunt, ad Cornelium transmisse. De legatis illis hec scribit Cyprianus: »Post ista, adhuc insuper pseudepiscopo sibi ab hereticis constituto, nauigare audent et ad Petri cathedram atque ad Ecclesiam principalem, unde unitas sacerdotalis exorta est, a schismaticis et profanis litteras perferre, nec cogitare eos esse Romanos, quorum fides Apostolo predicante  laudata est, ad quos perfidia habere non possit accessum.« Rursum post pauca de iisdem ita loquitur: »De istis uero quid dicam, qui nunc ad te cum Felicissimo omnium criminum reo nauigauerunt, legati a Fortunato pseudepiscopo missi, tam falsas ad te litteras afferentes, quam est et ipse, cuius litteras ferunt, falsus?« Hanc autem litterarum illarum falsitatem in hoc positam notat, quod in eis Fortunatus uiginti quinque episcopos ordinationi sue affuisse iaciitaret; cum eum »quinque solis conuenientibus naufragis et abstentis« ordinatum esse constaret, Priuato scilicet uetere heretico olim nonaginta episcoporum sententia condemnato, Felice quem Priuatus extra Ecclesiam pseudepiscopum constituerat, Iouino et Maximo primum sententia nouem episcoporum damnatis,  ac deinde iterato a pluribus in concilio abstentis, et Reposto Suturnicensi, qui in persecutione non tantum ipse ceciderat, sed et maximam plebis sue partem sacrilega persuasione deiecerat: »Hi quinque, infit Cyprianus, cum paucis uel sacrificatis, uel male sibi consciis, Fortunatum sibi pseudepiscopum cooptarunt.« Has Fortunati litteras accipere Cornelius aliquandiu recusauit, nec nisi post terrores ac minas accepit.



XI.

19. Cypriani Epistola ad Cornelium de predicto Fortunato eodem tempore, quo superior, scripta, et per Felicianum acolythum, quem Cornelius una cum Perseo episcopo in Africam miserat, est perlata: sed dum Felicianus uento retardatur, uel accipiendis aliis litteris  detinetur, Felicissimo properante preuentus est; ita ut Cornelio prius, quam Romam ille adueniret Fortunati littere redderentur.



XII.

20. Cornem littere »dilectionis fraterne et ecclesiastice discipline et sacerdotalis censure satis plene« Cypriano per Satyrum acolythum tradite, quibus significabat Felicissimum hostem Christi non nouum, sed iam pridem ob crimina sua plurima et grauissima abstentum, et non tantum ipsius Cypriani, sed plurimorum etiam episcoporum sententia condemnatum, reiectum a se esse; et cum uenisset stipatus caterua et factione desperatorum, uigore pleno, quo episcopos agere decet, pulsum ab Ecclesia esse. Has Cornelii litteras scriptas esse apertum est,  cum Felicissimus post Fortunati pseudepiscopi ordinationem una cum eiusdem legatis in urbem uenisset, ac necdum eo peruenisset Felicianus Carthagine cum proxime dictis Cypriani litteris rediens.



XIII.

21. Alie Cornelii ad Cyprianum littere timidiores superioribus adiuncte, simulque misse, quibus indicabat se minis ac terroribus eorum, qui a Fortunato uenerant, aliquantum esse commotum: »cum se aggressi essent cum summa desperatione comminantes, quod si litteras quas attulerant non accepisset, publice eas recitarent, et multa turpia ac probrosa et ore suo digna proferrent.« Tum igitur Cornelius  his cedendum ratus est, nullo quidem ut mihi uidetur imbellis aut pusilli animi uitio, sed maius quoddam incommodum ueritus, idque amoliri cupiens. Huiusmodi sunt casus, in quibus sancti ac solliciti pastores quouis se uertant, pericula ac peccata metuunt, de quibus Augustinus tota epistola olim CCL; nunc CXCu, ad Paulinum ingemiscit, indeque num. 2 concludit: »Ecce unde uita humana super terram tota tentatio est, quando et ibi homo tentatur, ubi quantum potest uite celestis similitudini coaptatur.« Certe uite celestis institutis sese coaptare studebat Cornelius, cum scripta probrosa, que plebi scandalo et offensioni fore preuidebat, ne publice legerentur, ea ipse suscipiendo, cauit. Hoc tamen illius factum improbauit Cyprianus, et uehementer reprehendit:  neque eam reprehensionem iniquo animo tulit Cornelius, aut propter eam christiana amicitia, que inter sanctos illos presules intercedebat, quidquam detrimenti passa est.

22. Iisdem litteris Cornelius expostulabat cum Cypriano, quod de noua Fortunati ordinatione non statim ad se scripsisset. Simulque, ut Fortunatus ille Romam ibi iudicandus ueniret, precipiebat. Quod rursum non probans Cyprianus, a se atque ab omnibus collegis suis statutum esse rescribit, ut uniuscuiusque causa illic audiatur, ubi est crimen admissum. Que autem Cornelium inter et Cyprianum ex occasione Fortunati et legatorum eius nata est de cognitione causarum controuersia, Zozimi pape et Aurelii Carthaginensis episcopi temporibus ex causa  Apiarii recruduit. Sed et tunc Africani presules ad Celestinum papam rescribentes mox laudati concilii decreto steterunt.



XIu.

23. Epistolam aliam perbreuem Cornelii nomine ad Lupicinum, uiennensem episcopum, inscriptam, que ex Floriacensi bibliotheca prodiit, in appendicem reiecimus. Alias autem duas, quas confinxit Isidorus Mercator, a reliquis eius mercibus non separamus.



Xu.

24. In editionibus conciliorum, unicum hoc e Gratiani compilatione XXII, quest. 5, c. 16, descriptum est decretum: »Honestum etiam uidetur, ut qui in sanctis audet iurare, hoc ieiunus faciat cum omni honestate et timore Dei; et ut pueri ante annos XIu,  non cogantur iurare.« Idem decretum ab Iuone, par. XII, c. 69; et Burchardo lib. XII, c. 12, Cornelio tribuitur: sed ab eodem Iuone, p. XII, c. 33; et a Reginone lib. II, cap. 312, uelut ex libro I Capitularium laudatur. Et re quidem ipsa ex Capitulari Aquisgranensi, ann. 789, cap. 63, excerptum est. Rursum postrema eius pars de pueris ad iurandum non cogendis, iuncta cum altera de puellis iurantibus, a Gratiano ibid. c. 15, ut ex concilio Eliberitano refertur. Item ex eodem concilio, Iuo, p. XII, c. 81, al teram illam partem de puellis iurantibus profert, quam quidem Burchardus, lib. XII, c. 26, non ex concilio Eliberitano, in quo re uera non exstat, sed ex concilio Hibernensi, c. 3, laudat.





EPISTOLAE SANCTI CORNELII PAPAE ET MARTYRIS, ET QUAE AD EUM SCRIPTAE SUNT.






ANNO CHR. CCLI.
[1Kb] EPISTOLA PRIMA. S. CYPRIANI CARTHAGINENSIS EPISCOPI AD S. CORNELIUM PAPAM.



ARGUMENTUM.---Legatorum Nouatiani detegitur prauitas, et ideo a communione cohibentur. Petentibus publice audiri, hoc negatur. Querentes undique schismatis atque heresis socios sibi adsciscere, reprimuntur.

 CYPRIANUS CORNELIO FRATRI SALUTEM.

[8Kb] I. uenerunt ad nos, frater carissime, missi a Nouatiano, Maximus presbyter, et Augendus diaconus, et Macheus quidam, et Longinus. Sed enim cum ex litteris, quas secum ferebant, et ex eorum sermone atque asseueratione Nouatianum episcopum factum comperissemus, illicite et contra Ecclesiam catholicam facte ordinationis prauitate commoti, a communicatione eos nostra statim cohibendos esse censuimus: et [a 1Kb] , refutatis interim ac retusis, que obstinate ac pertinaciter asserere tentabant, iam ego [b 1Kb] et  college plurimi, qui ad me conuenerant, exspectabamus aduentum collegarum nostrorum Caldonii [a 1Kb] et Fortunati, quos ad te nuper et cepiscopos nostros, qui ordinationi tue adfuerant, legatos miseramus, ut eis aduentantibus et rei geste ueritatem reportantibus, maiore auctoritate et [b 1Kb] lucida per eos probatione, partis aduerse improbitas frangeretur. Superuenerunt uero Pompeius ac Stephanus college nostri, qui et ipsi quoque ad instruendos istinc nos manifesta secundum grauitatem ac fidem suam indicia ac testimonia protulerunt; ut nec necesse fuerit audiri ultra eos, qui a Nouatiano uenerant missi. Qui cum [c 1Kb] in statione inuidiosis quoque conuiciis et clamoribus turbulentis proruerent, et flagitarent ut crimina, que se afferre ac probare dicebant, publice  a nobis et plebe cognoscerentur; grauitati nostre negauimus conuenire, ut college nostri iam delecti et ordinati, et laudabili multorum sententia comprobati, [d 1Kb] uentilari ultra honorem maledica emulantium uoce pateremur. Et quia, quibus refutati et compressi sunt, et illicitis conatibus heresim fecisse nudati sunt, in epistolam congerere longum fuit; ex Primitiuo compresbytero nostro plenissime singula, quando ad uos uenerit, audietis.

II. Ac ne eorum furens audacia umquam desisteret,  hic quoque in schismatis [e 1Kb] partes Christi membra distrahere, et catholice Ecclesie corpus [f 1Kb] unum scindere ac laniare nituntur; ut ostiatim per multorum domos, uel oppidatim per quasdam ciuitates discurrentes, obstinationis sue et erroris [g 1Kb] scissis sibi querant comites. Quibus semel responsum dedimus, nec mandare [h 1Kb] desistimus, ut perniciosa dissensione [i 1Kb] et concertatione deposita impietatem esse sciant, matrem deserere: et agnoscant atque intelligant, episcopo semel facto, et collegarum ac plebis testimonio et iudicio [i 1Kb] comprobato alium constitui nullo modo posse: proinde si pacifice [k 1Kb] sibi ac fideliter consuluisse, si se assertores Euangelii [l 1Kb] et Christi esse confitentur, prius ad Ecclesiam reuertantur. Opto te, frater carissime, semper bene ualere.






ANNO CHRISTI CCLI.
[2Kb] EPISTOLA II. S. CYPRIANI CARTHAGINENSIS EPISCOPI AD S. CORNELIUM PAPAM.



ARGUMENTUM.---Quid ex diuine traditionis et ecclesiastice institutionis usu fecerit Cyprianus, ubi de legitima Cornelii ordinatione certior factus est. Litteras  Cornelii, non Nouatiani, publice lectas esse. Cur preter Cornelii litteras, quibus ille se episcopum nuntiabat, eorum qui ipsius ordinationi interfuerant, testimonium desiderarit. Rogat Cornelium, ut litteras de Felicissimi et presbyterorum et addictorum causa, quas ipsi mittit, legat.

CYPRIANUS CORNELIO FRATRI SALUTEM.

[4Kb] I. Quod seruis Dei, et maxime sacerdotibus iustis et pacificis congruebat, frater carissime, miseramus nuper collegas nostros Caldonium [a 1Kb] et Fortunatum; ut non tantum persuasione litterarum nostrarum, sed presentia [b 1Kb] sua et consilio omnium uestrum eniterentur, quantum possent, et elaborarent, ut ad catholice Ecclesie unitatem scissi corporis membra componerent,  et Christiane caritatis uinculum copularent. Sed quoniam diuerse partis obstinata et inflexibilis  pertinacia non tantum radicis [c 1Kb] et matris sinum atque complexum recusauit; sed etiam gliscente [d 1Kb] et in peius recrudescente discordia episcopum sibi constituit, et contra sacramentum semel traditum diuine dispositionis et catholice unitatis, adulterum et contrarium caput extra Ecclesiam fecit; acceptis litteris tam tuis, quam collegarum nostrorum, item aduentantibus bonis uiris et nobis karissimis collegis nostris Pompeio et Stephano, a quibus hec omnia nobis cum letitia [e 1Kb] communi asseuerata [f 1Kb] sunt firmiter et probata [g 1Kb] , secundum quod diuine traditionis et ecclesiastice institutionis sanctitas pariter ac ueritas exigebat, litteras nostras ad te direximus. Sed et per prouinciam nostram hec eadem collegis singulis in notitiam perferentes, ab his quoque fratres nostros cum litteris  dirigendos [h 1Kb] esse mandauimus.

[3Kb] II. Quamquam mens nostra, et propositum iam  tunc fratribus et plebi istic uniuerse [a 1Kb] manifestatum fuisset, quando litteris nuper ab utraque parte susceptis, tuas litteras legimus, et episcopatus tui ordinationem singulorum auribus intimauimus: honoris etiam communis memores, et grauitatis sacerdotalis ac sanctitatis respectum tenentes, ea que ex diuerso in librum ad nos transmissum congesta fuerant acerbationibus criminosis, respuimus; considerantes pariter et ponderantes quod in tanto fratrum religiosoque conuentu considentibus Dei sacerdotibus et altari posito nec legi debeant, nec audiri. Neque enim facile promenda sunt, et incaute ac temere publicanda, que discordioso [b 1Kb] stylo audientibus scandalum moueant, et fratres longe positos ac trans mare constitutos incerta opinione confundant. uiderint qui uel furori suo, uel libidini seruientes, et diuine legis ac sanctitatis  immemores, uel iactitare interim gestiunt que probare non possunt, et cum innocentiam destruere atque expugnare non ualeant, satis habent fama mendaci et falso rumore maculas inspergere [c 1Kb] Certe quod prepositis et sacerdotibus congruit, danda opera est, ut talia, cum a quibusdam scribuntur, per nos respuantur. Ubi enim erit quod discimus ac docemus scriptum esse, Contine linguam tuam a malo, et labia tua ne loquantur insidiose [d 1Kb] ; item alibi: Os  tuum abundauit malitia, et lingua tua complectebatur insidias, sedens aduersus fratrem tuum detrahebas, et aduersus filium matris tue ponebas sandalum ; item quod Apostolus dicit, Omnis sermo malus de ore uestro non procedat [e 1Kb] , sed bonus [f 1Kb] ad edificationem fidei, ut det gratiam audientibus . Porro hec fieri debere ostendimus, si quando talia quorumdam calumniosa temeritate conscripta sunt, legi apud nos non patimur. Et idcirco, frater carissime, cum ad me talia aduersum te et compresbyteri tecum considentis scripta uenissent; clero et plebi legi precepi que religiosam simplicitatem sonabant, nec ullis maledictorum et conuiciorum latratibus perstrepebant.

[3Kb] III. Quod autem scripta collegarum nostrorum, qui  illic ordinationi tue adfuerant, desiderauimus, non ueteres mores obliti, nouum aliquid querebamus. Nam satis erat, ut tu te episcopum [g 1Kb] factis litteris nuntiares; nisi esset ex diuerso discrepans factio, que criminosis et calumniosis commentis suis collegarum pariter ac fratrum plurimorum turbaret mentes, et corda confunderet [h 1Kb] . Cui rei sopiende necessarium duximus, ut scribentium nobis inde collegarum nostrorum firma et solida auctoritas pararetur: qui moribus ac uite [i 1Kb] et discipline tue  condigna litterarum suarum testimonia predicantes, emulis quoque, et rerum uel nouitate uel prauitate gaudentibus, omnem ambigendi et discrepandi scrupulum sustulerunt; et, secundum consilium nostrum salubri ratione [a 1Kb] libratum, in hoc fluctu estuantium fratrum mentes sincere ac firmiter tuum sacerdotium probauerunt. Hoc enim uel maxime, frater, et laboramus et laborare debemus, ut unitatem a Domino et per Apostolos nobis successoribus traditam, quantum possumus, obtinere curemus; et, quod in nobis est palabundas et errantes oues, quas quorumdam peruicax factio et heretica tentatio a matre secernit, in Ecclesiam colligamus: illis solis foris remanentibus, qui obstinatione sua uel furore supersedere [b 1Kb] et ad nos redire noluerunt; discretionis  et separationis a se facte, et Ecclesie derelicte ipsi rationem Domino reddituri.

[2Kb] Iu. Quantum uero hic ad presbyterium [c 1Kb] quorumdam Felicissimi causam pertinet, quid hic actum sit ut scire posses, litteras ad te college nostri manu sua subscriptas miserunt: qui auditis eis quid senserint, quid pronuntiauerint, ex eorum litteris disces. Melius  autem, frater, facies, si etiam exempla litterarum, que ad te legenda pro dilectione communi per Caldonium et Fortunatum collegas nostros proxime miseram, que de eodem Felicissimo, et de presbyterio eiusdem ad clerum [d 1Kb] istic necnon et ad plebem scripseram, legi illic fratribus iubeas, que et [e 1Kb] ordinationem et rationem rei geste eloquantur, ut tam istic quam illic, circa omnia per nos fraternitas instruatur. Exemplaria autem eadem nunc quoque per Mettium hypodiaconum a me missum et Nicephorum acolythum transmisi. Opto te, frater carissime, semper bene ualere.






ANNO CHRISTI CCLI.
[2Kb] EPISTOLA III. EIUSDEM AD EUMDEM.



ARGUMENTUM.---De litteris quas ad confessores a Nouatiano ac Nouato seductos fecit.

CYPRIANUS CORNELIO FRATRI SALUTEM.

Et religiosum uobis et necessarium existimaui,  frater carissime, ad confessores qui illic sunt, et Nouatiani ac Nouati obstinatione et prauitate seducti de Ecclesia recesserunt, litteras breues facere, quibus eos pro affectione mutua conuenirem, ut ad matrem suam, id est Ecclesiam catholicam, reuertantur. Quas litteras tibi a Mettio hypodiacono [a 1Kb] legi prius mandaui, ne quis aliud me scripsisse fingeret, quam quod meis litteris continetur. Mandaui tamen eidem Mettio a me ad uos misso, ut de tuo arbitrio rem gerat, et si easdem litteras confessoribus putaueris esse reddendas [b 1Kb] , tunc eas tradat. Opto te, frater carissime, semper bene ualere.






ANN. CHR. CCLI.
[2Kb] EPISTOLA Iu. EIUSDEM AD EUMDEM.



ARGUMENTUM.---Dum certum exspectabatur de Cornelii ordinatione testimonium, Adrumetinis clericis auctores fuerant Cyprianus et Liberalis, ut litteras suas presbyteris et diaconis Romanis, non Cornelio inscriberent. Qua de re cum expostulasset Cornelius, expostulationis illius nunc Cyprianus satisfacit; additque episcopatus eius ueritatem apertissima luce fundatam et collegarum rescriptis comprobatam  agnosci.

 CYPRIANUS CORNELIO FRATRI SALUTEM.

I. Legi litteras tuas, frater carissime, quas per Primitiuum compresbyterum nostrum misisti, in quibus te comperi motum, quod cum de Adrumetina colonia Polycarpi nomine ad te littere dirigerentur, postea quam nos, ego et Liberalis, in eumdem locum uenissemus, cepissent illuc ad presbyteros et ad diaconos littere dirigi.

[1Kb] II. Quod scire te uolumus et pro certo credere, nulla id leuitate aut contumelia factum. Sed cum statuissemus college complures, qui in unum conueneramus, ut, legatis ad uos cepiscopis nostris Caldonio et Fortunato missis, omnia interim integra suspenderentur, donec ad nos eidem college nostri rebus  illic aut ad pacem redactis, aut pro ueritate compertis redirent; presbyteri et diaconi in Adrumetino consistentes, Polycarpo cepiscopo nostro absente, ignorabant quid nobis in commune placuisset. At ubi nos in presentiam [c 1Kb] uenimus, comperto consilio nostro, ipsi quoque id, quod et ceteri, obseruare ceperunt, ut in nullo ecclesiarum istic consistentium consensio discreparet.

[4Kb] III. Quidam tamen mentes nonnumquam et animos sermonibus suis turbant, dum aliter quedam, quam se habet ueritas, nuntiant. Nos enim singulis nauigantibus, ne cum scandalo ullo nauigarent rationem reddentes [d 1Kb] , scimus nos hortatos eos esse, ut Ecclesie catholice radicem et matricem agnoscerent ac tenerent.  Sed quoniam latius fusa est nostra prouincia, habet  etiam Numidiam et Mauritianam sibi coherentes; ne in Urbe schisma factum absentium animos incerta opinione confunderet, placuit [a 1Kb] per episcopos, retenta a nobis rei ueritate, et ad comprobandam ordinationem tuam [b 1Kb] facta auctoritate maiore, tum demum scrupulo omni de singulorum pectoribus excusso [c 1Kb] , per omnes omnino istic positos littere fierent, sicut fiunt, ut te uniuersi college nostri et communicationem tuam, id est catholice Ecclesie unitatem pariter et caritatem, probarent firmiter ac tenerent. Quod diuinitus euenisse, et consilium nostrum prouidenter [d 1Kb] processisse gaudemus.

[1Kb] Iu. Sic enim nunc episcopatus tui et ueritas pariter et dignitas apertissima luce et manifestissima et firmissima comprobatione fundata est, ut ex rescriptis collegarum nostrorum, qui ad nos litteras inde fecerunt,  et ex relatione ac testimoniis cepiscoporum Pompeii et Stephani et Caldonii ac Fortunati, ordinationis tue et origo necessaria, et ratio iusta, et gloriosa quoque innocentia ab omnibus nosceretur. [e 1Kb] Quod ut simul cum ceteris quoque collegis [f 1Kb] nostris stabiliter ac firmiter administremus, atque in  catholice Ecclesie [g 1Kb] concordi unanimitate teneamus, perficiet diuina dignatio; ut Dominus, qui sacerdotes sibi in Ecclesia sua eligere et constituere dignatur, electos quoque et constitutos sua uoluntate atque opitulatione tueatur [h 1Kb] gubernantes inspirans, ac subministrans et ad improborum contumaciam frenandam uiguorem, et ad lapsorum fouendam penitentiam lenitatem. Opto te, frater carissime, semper bene ualere.




ANNO CHRISTI CCLI.
[64Kb] EPISTOLA u.


 ARGUMENTUM.---Quales sint quos Nouatianus Carthaginem legatos denuo misit.

CORNELIUS CYPRIANO FRATRI SALUTEM.

Ne quid minus ad penam futuram huius scelerati  hominis deesset; prostratus uirtutibus Dei, cum Maximus et Longinus et Macheus inde fuissent expulsi, denuo resurrexit; et sicuti prioribus litteris tibi, quas per Augendum confessorem misi, significaui, puto Nicostratum et Nouatum et Euaristum et Primum et Dionysium [a 1Kb] illo iam peruenisse. Inuigiletur  ergo ut omnibus cepiscopis nostris et fratribus innotescat [b 1Kb] , Nicostratum multorum criminum reum, et non solum patrone sue carnali, cuius rationes gessit, fraudes et rapinas fecisse, uerum etiam quod est illi ad perpetuam penam reseruatum, ecclesie deposita non modica abstulisse; Euaristum uero [c 1Kb] auctorem  schismatis fuisse, et [a 1Kb] successorem plebi, cui ante prefuerat, Zetum in locum eius episcopum esse constitutum. Maiora uero et grauiora hic designauit [b 1Kb] malitia et inexplebili prauitate sua [c 1Kb] , quam que illic apud suos semper exercuit, ut scias quales duces et protectores iste schismaticus et hereticus lateri suo semper iunctos habeat [d 1Kb] .



EPISTOLA uI. SANCTI CORNELII PAPAE AD CYPRIANUM CARTHAGINENSEM EPISCOPUM.

 [2Kb]

ARGUMENTUM.---Qui confessores Maximus presbyter, Urbanus et Sidonius eiurarint schisma, et in Ecclesia catholica suscepti sint.

CORNELIUS CYPRIANO FRATRI SALUTEM.

[9Kb] I. Quantam sollicitudinem et anxietatem sustinuimus  de iis confessoribus, qui dolo et malitia hominis callidi et ueteratoris fuerant circumuenti, et pene decepti, et ab Ecclesia alienati; tanta [a 1Kb] letitia affecti sumus, et Deo omnipotenti et Christo Domino nostro gratias [b 1Kb] egimus, cum ii, cognito suo errore, et intellecta hominis maligni, uelut serpentis, astutia uenenata, ad Ecclesiam, unde exierant, sicuti ipsi ex suo corde profitentur, simplici uoluntate uenerunt. Et  primo quidem fratres nostri probate fidei, amantes pacem, unitatem optantes, tumorem illum horum mollitum iam annuntiabant: fides tamen non idonea || ut facile nobis credere daretur [c 1Kb] , illos penitus esse mutatos. Postea uero Urbanus et Sidonius confessores ad presbyteros nostros uenerunt, affirmantes Maximum confessorem et presbyterum [d 1Kb] secum pariter cupere in Ecclesiam redire: sed quoniam multa  precesserant ab eis designata, que tu quoque a cepiscopis nostris et litteris meis cognouisti, ut non temere eis fides haberetur; ex ipsorum ore et confessione, ista, que per legationem mandauerant [a 1Kb] , placuit audiri. Qui cum uenissent, et a presbyteris que gesserant exigerentur [b 1Kb] ; nouissime quod per omnes ecclesias littere calumniis et maledictis plene eorum nomine frequentes misse fuissent, et pene omnes ecclesias perturbassent; circumuentos se esse affirmauerunt, neque in istis litteris quid inesset scisse: tantummodo circumductos [c 1Kb] se commisisse quoque schismatica, et heresis auctores fuisse; ut paterentur ei manus quasi in episcopum imponi. Qui, cum hec et cetera fuissent exprobrata, ut abolerentur et de memoria tollerentur deprecati sunt.

 [189Kb] II. Omni igitur actu ad me perlato placuit contrahi  presbyterium , ut firmato consilio, quid circa personam eorum obseruari deberet, consensu omnium statueretur. Et ut motum omnium et consilium singulorum dignosceres, etiam sententias nostras placuit in notitiam uestri perferri, quas et subiectas leges. His ita gestis in presbyterium uenerunt Maximus, Urbanus, Sidonius [d 1Kb] , et plerique fratres qui eis se adiunxerant [d 1Kb] , summis precibus desiderantes, ut ea que ante fuerant gesta, in obliuionem cederent, nullaque eorum mentio haberetur; proinde atque si nichil esset uel commissum uel dictum, inuicem omnibus remissis, cor mundum et purum iam Deo exhiberent, sequentes euangelicam uocem [e 1Kb] dicentem, beatos esse puros corde, quoniam ipsi Deum uidebunt  . Quod erat consequens, omnis hic actus populo fuerat insinuandus, ut et ipsos uiderent in Ecclesia constitutos, quos errantes et palabundos iam diu uiderant et dolebant. Quorum uoluntate cognita, magnus fraternitatis concursus factus est. Una uox erat omnium gratias Deo agentium, gaudium pectoris lacrymis exprimentes, complectentes eos quasi [a 1Kb] hodie pena carceris fuissent liberati. Et ut ipsorum propria uerba designem: »Nos, inquiunt, Cornelium episcopum sanctissime catholice Ecclesie electum  a Deo omnipotente et Christo Domino nostro scimus. Nos errorem nostrum confitemur: nos imposturam passi sumus, circumuenti sumus perfidia et loquacitate [b 1Kb] captiosa. Nam etsi uidebamur quasi quamdam communicationem cum schismatico et heretico homine habuisse; sincera tamen mens nostra semper in Ecclesia fuit. Nec enim ignoramus unum Deum esse, unum Christum esse Dominum [c 1Kb] , quem confessi sumus, unum Spiritum sanctum, unum episcopum in catholica Ecclesia [d 1Kb]  esse debere.« Ista eorum professione non moueremur [a 1Kb] ; ut quod apud potestatem seculi erant confessi, in Ecclesia constituti comprobarent? Quapropter Maximum presbyterum locum suum agnoscere [b 1Kb] iussimus: ceteros cum ingenti populi suffragio  recepimus. Omnia autem remisimus Deo omnipotenti, in cuius potestate sunt omnia reseruata.

[4Kb] III. Hec igitur, frater, eadem hora [c 1Kb] eodem momento, ad te, scripta transmisimus, et Nicephorum acolytum descendere ad nauigandum festinantem, de  statione ad uos statim dimisi; ut nulla procrastinatione habita, uelut presens in isto clero et in isto populi cetu, Deo omnipotenti et Christo Domino nostro gratias ageres. Credimus autem fore, quin immo iam pro certo confidimus, ceteros quoque, qui in hoc errore sunt constituti, in Ecclesiam breui reuersuros, cum auctores suos uiderint nobiscum agere. Has litteras puto te debere, frater, et ad ceteras ecclesias mittere: ut omnes sciant schismatici huius et heretici dolum et preuaricationem de die in diem euacuari. Bene uale, frater carissime [a 1Kb] .





[4Kb] EPISTOLA uII. S. CYPRIANI, CARTHAGINENSIS EPISCOPI, AD CORNELIUM PAPAM.



ARGUMENTUM.---Diligentiam eius laudat, qua de perniciosis Nouatiani machinis, ac nouorum illius legatorum moribus opportune ipsum admonuit. Nouati scelera pluribus persequitur, ac suam operam in reuocandis iis, quos ille seduxerat, commendat.

CYPRIANUS CORNELIO FRATRI SALUTEM.

I. Et cum diligentia et cum dilectione [b 1Kb] fecisti,  frater carissime, festinato ad nos mittendo Nicephorum acolythum, qui nobis et de confessoribus regressis gloriosam letitiam nuntiaret, et aduersus Nouatiani et [c 1Kb] Nouati nouas et perniciosas ad impugnandam Christi Ecclesiam machinas plenissime instrueret. Nam cum pridie istic uenisset heretice prauitatis nocens factio, ipsa iam perdita, et alios, qui sibi consenserint perditura, postero die Nicephorus cum uestris litteris superuenit. Quibus et didicimus, et docere atque instruere ceteros cepimus, Euaristum de episcopo iam nec laicum remansisse, cathedre et plebis extorrem, et de Ecclesia Christi exsulem, per alias longe prouincias oberrare, et ipsum ueritatis ac fidei naufragum factum, circa quosdam sui similes paria naufragia concitare [d 1Kb] : Nicostratum  uero [e 1Kb] , diaconio [f 1Kb] sancte administrationis amisso [g 1Kb] , ecclesiasticis pecuniis sacrilega fraude subtractis, et uiduarum ac pupillorum depositis denegatis, non tam in Africam uenire uoluisse, quam conscientia rapinarum [h 1Kb] et criminum nefandorum illinc ab urbe fugisse. Et nunc Ecclesie desertor ac profugus, quasi mutasse sit hominem mutare regionem, confessorem se [i 1Kb] ultra iactat et predicat; cum Christi confessor nec dici nec esse iam possit, qui Ecclesiam Christi negauit. Nam cum Paulus apostolus dicat: Propter hoc relinquet homo patrem et matrem,  et erunt duo in carnem unam; sacramentum istud magnum est [a 1Kb] , ego autem dico, in Christum et in Ecclesiam [b 1Kb] ; cum hoc, inquam, beatus Apostolus dicat et Christi pariter [c 1Kb] atque Ecclesie unitatem indiuiduis nexibus coherentem sancta sua uoce testetur; quomodo potest esse cum Christo, qui cum sponsa Christi atque in eius Ecclesia non est? aut quomodo assumit sibi regende aut gubernande Ecclesie curam, qui spoliauit et fraudauit Ecclesiam Christi?

[9Kb] II. Nam de Nouato nichil inde ad nos fuerat nuntiandum, cum magis per nos uobis debeat Nouatus ostendi; rerum nouarum semper cupidus, auaritie inexplebili [d 1Kb] rapacitate furibundus, arrogantia et stupore  superbi tumoris inflatus [e 1Kb] , semper istic episcopis male cognitus, quasi hereticus semper et perfidus omnium sacerdotum uoce damnatus; curiosus semper ut prodat, ad hoc adulatur ut fallat, numquam fidelis ut diligat, fax et ignis [f 1Kb] ad conflanda seditionis incendia, turbo et tempestas ad fidei facienda naufragia, hostis quietis, tranquillitatis aduersarius, pacis inimicus. Denique, Nouato illinc a uobis recedente, id  est, procella et turbine recedente, ex parte illic quies facta est, et gloriosi ac boni confessores, qui [g 1Kb] de Ecclesia, illo incitante, discesserant, postea quam ab Urbe ille discessit, ad Ecclesiam reuerterunt. Idem est Nouatus, qui apud nos primum discordie et schismatis incendium seminauit, qui quosdam istic ex fratribus ab episcopo segregauit, qui in ipsa persecutione ad euertendas [h 1Kb] fratrum mentes alia quedam persecutio nostris fuit. Ipse est, qui Felicissimum satellitem suum diaconum, nec permittente me, nec sciente, sua factione et ambitione constituit; et cum sua tempestate Romam quoque ad euertendam Ecclesiam nauigans, similia illic et paria molitus est, a clero portionem plebis auellens, fraternitatis bene sibi coherentis  et se inuicem diligentis concordiam scindens. Plane quoniam pro magnitudine sua debeat Carthaginem Roma precedere, illic maiora et grauiora commisit. Qui istic aduersus Ecclesiam diaconum fecerat, illic episcopum fecit. Nec hoc quisquam miretur in talibus. FERUNTUR SEMPER mali suo furore [i 1Kb] dementes, et posteaquam scelera fecerint, conscientia ipsa scelerate mentis agitantur. Nec remanere in  Ecclesia Dei possunt, qui deificam et ecclesiasticam disciplinam nec actus sui conuersatione [a 1Kb] , nec morum pace tenuerunt. Spoliati ab illo pupilli, fraudate uidue, pecunie quoque ecclesie denegate, has de illo exigunt penas, quas in eius furore conspicimus [b 1Kb] . Pater etiam eius in uico fame mortuus, et ab eo in morte postmodum nec sepultus. Uterus uxoris calce percussus, et abortione properante in parricidium partus expressus. Et damnare nunc audet d sacrificantium manus, cum sit ipse nocentior pedibus, quibus filius, qui nascebatur, occisus est?

[1Kb] III. Hanc conscientiam criminum iam pridem timebat:  propter hoc se non de presbyterio excitari tantum, sed et communicatione prohiberi pro certo tenebat: et urgentibus fratribus imminebat cognitionis dies, quo apud nos causa eius ageretur, nisi persecutio ante uenisset. Quam iste uoto quodam euadende et lucrande damnationis excipiens, hec omnia commisit et miscuit: ut qui eiici de Ecclesia, et excludi habebat, iudicium sacerdotum uoluntaria discessione precederet; quasi euasisse sit penam, preuenisse sententiam.

[1Kb] Iu. Circa ceteros autem fratres elaboramus, quos ab eo circumuentos dolemus, ut ueteratoris perniciosum  latus fugiant, ut lethales laqueos sollicitantis euadant, ut de qua ille pelli diuinitus meruit, Ecclesiam repetant, quos quidem, Domino adiuuante, per eius misericordiam regredi posse confidimus: neque enim potest perire, nisi quem constat esse periturum, cum Dominus in Euangelio suo dicat: Omnis plantatio, quam non plantauit Pater meus celestis, eradicabitur . Qui plantatus non est in preceptis Dei patris et monitis, solus poterit de Ecclesia illa discedere, solus episcopis derelictis cum schismaticis et hereticis in furore remanere. Ceteros uero nobiscum adunabit Dei Patris misericordia, et Christi Domini nostri indulgentia, et nostra patientia. Opto te, frater carissime, semper bene ualere.





[4Kb] EPISTOLA uIII.



S. CYPRIANI CARTHAGINENSIS EPISCOPI AD CORNELIUM PAPAM.

De Confessorum ad Ecclesiam reditu gratulatur. Quantum is reditus Ecclesie catholice conferat.

CYPRIANUS CORNELIO FRATRI SALUTEM.

I. Et egisse nos et agere, frater carissime, maximas gratias sine cessatione profitemur Deo Patri omnipotenti et Christo eius Domino et Deo nostro saluatori [a 1Kb] ,  quod sic Ecclesia diuinitus protegatur, ut unitas eius et sanctitas non [b 1Kb] iugiter, nec in totum perfidie et heretice prauitatis obstinatione uitietur [c 1Kb] . Legimus enim litteras uestras, et uoti communis amplissimum gaudium exsultanter excepimus, Maximum presbyterum et Urbanum confessores cum Sidonio et Macario ad Ecclesiam Catholicam regressos esse, id est errore deposito, et schismatico, immo heretico furore deserto, unitatis ac ueritatis domicilium fideli sanitate repetisse; ut unde ad gloriam processerant, illuc gloriosi redirent; ne qui Christum confessi essent, Christi postmodum castra desererent, nec tentarent caritatis atque unitatis fidem, qui uicti robore et uirtute non fuerant. Ecce incolumis et immaculata laudis integritas, ecce incorrupta et solida  confitentium dignitas, a desertoribus et profugis recessisse, proditores fidei et Ecclesie Catholice impugnatores reliquisse. Merito illos reuertentes summo, ut scribitis, gaudio et clerus et plebs [d 1Kb] et fraternitas omnis excepit: quoniam in confessoribus gloriam suam conseruantibus, et ad unitatem reuertentibus, nemo non socium se et participem eorum glorie computat.

[1Kb] II. Huius diei letitiam de nostris possumus sensibus estimare. Nam cum istic ad litteras uestras, quas de eorum confessione misistis, letatus sit omnis fratrum numerus, et summa alacritate hunc nuntium communis gratulationis exceperit; quid illic, ubi res ipsa  et presens letitia sub oculis omnium gerebatur? Cum enim Dominus in Euangelio suo dicat, esse summum gaudium in celo super [a 1Kb] uno peccatore penitentiam agente ; quanto maius est gaudium et in terris pariter et in celo super Confessoribus ad Ecclesiam Dei cum gloria sua et cum laude redeuntibus, et redeundi uiam ceteris exempli sui fide et probatione facientibus? Hic enim quosdam fratres nostros error induxerat, quod sibi communicationem  Confessorum sequi uiderentur. Quo errore sublato, lux omnium pectoribus infusa est, et Ecclesia catholica una esse, nec scindi nec diuidi posse monstrata est. Ne quisquam iam facile poterit schismatici furentis uerbis loquacibus decipi; quando probatum sit bonos et gloriosos Christi milites non potuisse diu aliena fallacia et perfidia extra Ecclesiam detineri. Opto te, frater carissime, semper bene ualere.



IXo EX EPISTOLA AD FABIUM ANTIOCHENUM EPISCOPUM FRAGMENTA.

 Lemma a Petro Coustantio in editione sua Rom. Pontificum Epistolar. prefixum.prefixum.

I. Quomodo confessores a Nouatiano decepti fraudes eius detexerint, et palam Ecclesie notas fecerint. II. Contra omnes leges ordinatus episcopatum sibi arrogat. III. Cleri Romani populique multitudine a schismate non deterretur. Iu. Urgente infirmitate in  lecto perfusus seu baptizatus, minime consignatus est. u. Persecutionis tempore presbyterum se negare mauult, quam fratribus subuenire. uI. Preter leges, clero ac plurimis de populo intercedentibus, per gratiam episcopi ad presbyterium prouectus fuit. uII. Qui corpus et sanguinem Christi porrigens, singulos sibi iurare cogat. uIII. Eum ab omnibus deseri.

[1Kb] [1301Kb] '.  , , , . , , , , , , ,  , , , , .

.

[697Kb] '. , , , ,  , , , , . , , ,   , , , , ,  , . , .

[255Kb] '. ,  , ,  . , , .

, , .

[1004Kb] '. , , , , ,  .  , , , , . , ,  . ,

 .

[285Kb] '. . , , , , .

, .

[442Kb] '.  ,  , , , , .

 , .

[580Kb] '. , , , , . , . ,  , , .

.

[76Kb] '. , . , , , , ,  .

[454Kb] '. , , , , , , .  Cornelii hec attulit Eusebius in lib. uI Hist. Eccles. cap. 43.

 [646Kb] I. Ut autem scias qualiter admirandus ille dignitatis  episcopalis cupiditate incensus, et temerariam atque effrenatam illam ambitionem suam intra se tegens latuit, dum hoc uesanie uelamentum obtendit, quod Confessores ab initio secum habuisset, uolo enarrare. Maximus nostre ecclesie presbyter et Urbanus egregiam ex iterata confessione gloriam adepti, Sidonius quoque et Celerinus, uir qui cuncta tormentorum genera per Dei misericordiam fortissime sustinuit, et fortitudine fidei sue infirmitatem carnis roborans, aduersarium penitus deuicit: hi igitur uiri cum cognouissent illum, et fraudem eius ac uersutiam, necnon periuria et mendacia, atque a societate et communione abhorrentem eius animum et  lupinam consuetudinem deprehendissent, ad sanctam Ecclesiam reuerterunt: cunctasque illius prestigias et flagitia, que iam pridem intra se occultans reprimebat, presentibus aliquot episcopis, ac presbyteris et laicis quam pluribus euulgarunt, ingemiscentes et dolentes, quod a fraudulenta et maligna illa bestia inducti, ad modicum tempus ab Ecclesia defecissent.

II. Deinde post pauca ait: uix credibile est, frater carissime, quantam in eo uarietatem ac mutationem breui temporis spatio factam conspexerimus. Nam egregius ille, qui tremendis quibusdam sacramentis fidem fecerat, sese episcopatum nequaquam concupiscere, repente episcopus tamquam ex machina aliqua  in medium proiectus apparet. Nempe ille dogmatum conditor atque ecclesiastice discipline propugnator, cum episcopatum sibi a Deo minime concessum preter fas arrogare atque subripere conaretur, duos sibi socios deplorate salutis delegit, quos in exiguam atque uilissimam Italie partem destinaret: ut inde accitos episcopos tres, homines plane rudes ac simplices, fraudulenta quadam molitione deciperet, affirmans atque constanter asseuerans, ipsos quam primum Romam proficisci oportere, ut omnis undecumque orta discordia, ipsorum una cum  aliis episcopis interuentu sedaretur. Qui cum aduenissent, homines, ut iam diximus, simplicioris ingenii, nec in his perditorum artibus ac fallaciis satis triti, eos ille a quibusdam sui similibus, quos ad id comparauerat, inclusos, hora decima temulentos et crapula oppressos, imaginaria quadam et uana manuum impositione episcopatum sibi tradere per uim cogit: eumque, cum nullo sibi competat iure, per insidias atque fraudem uindicat. Nec multo post  unus ex illis episcopis ad Ecclesiam rediit, cum lamentis et fletibus peccatum suum confitens. Quem nos, cum uniuersus populus presens deprecatus esset, ad communionem laicam suscepimus. Reliquis etiam  episcopis successores ordinauimus, eosque in loca illorum misimus.

III. Ille ergo Euangelii uindex ignorabat unum episcopum esse oportere in Ecclesia catholica? in qua non ei latebat   presbyteros esse quadraginta sex, diaconos septem, subdiaconos septem, acolythos duos et quadraginta, exorcistas autem et lectores cum ostiariis quinquaginta duos, uiduas cum thlibomenis plus mille quingentas.  Quibus uniuersis Domini gratia et benignitas alimenta suppeditat. Neque tamen tanta tamque necessaria in Ecclesia multitudo, tam ingens numerus diuine prouidentie copiis opulentus et abundans, cum immenso atque innumerabili populo, ab huius modi desperatione et audacia eum deterruit, et ad Ecclesiam reuocauit.

4. Rursum et aliis interiectis hec addit. Agedum, exponamus deinceps, quibus operibus quibusue uite institutis episcopatum ambire ausus sit. Num propterea quod ab initio uitam in Ecclesia exegerit, et multa pro ipsa certamina subierit, atque in multis magnisque periculis religionis causa fuerit? Minime uero: quippe cui fidei suscipiende occasio fuit Satanas  in illum ingressus, ac diu in ipso commemoratus.  Qui quidem, cum ei ab exorcistis subueniretur, in morbum grauissimum collapsus, ita ut iamiam moriturus existimaretur; in ipso lecto, in quo iacebat, perfusus fidem suscepit: si tamen homo huiuscemodi suscepisse dicendus est. Sed neque postquam liberatus  est a morbo, reliqua percepit, que secundum regulam Ecclesie percipienda sunt, neque ab episcopo consignatus est. Hoc autem signaculo minime percepto, quomodo Spiritum sanctum potuit accipere?

 5. Et iterum aliquanto post dicit. Qui persecutionis tempore pre metu ac nimio uite amore presbyterum se esse negauit. Admonitus enim ac rogatus a diaconis, ut e cubiculo in quo se ipsum incluserat egressus, fratribus succurreret, quantum presbytero liceret ac fas esset fratribus in periculo constitutis et auxilio indigentibus subuenire: tantum abfuit ut rogantibus diaconis morem gereret, quin potius indignabundus abiit ac discessit. Neque enim presbyterum se amplius uelle esse respondit: sed alterius philosophie amore ac studio teneri.

6. Paucis autem transcursis, hec rursum adiungit  dicens. Nam preclarus ille uir Ecclesiam Dei dereliquit,  in qua post susceptam fidem presbyterio cohonestatus est per gratiam et indulgentiam episcopi, qui imponens ei manum ad presbyterii ordinem eum prouexit. Intercedebat omnis clerus, et multi ex laicis, eo quod non liceret eum, qui quemadmodum et ille in lectulo urgente morbo perfusus fuisset, in clerum aliquem assumi. uerum rogauit episcopus ut eum unum ordinare sibi permitteretur.

 7. Deinde aliud adiungit facinus omnium, que ab illo commissa sunt, longe grauissimum, ita dicens. Etenim oblationibus factis portionem singulis diuidens, dum eam tradit, miseros homines benedictionis loco iurare cogit, manus eius qui portionem accepit, ambabus manibus suis comprehensas retinens, nec prius dimittens, quam iurati ista dixerint : Iura mihi per corpus et sanguinem Domini nostri Iesu Christi, te numquam  partes meas deserturum, nec ad Cornelium amplius esse rediturum. Et miser homo non prius gustat, quam sibi ipse malum imprecatus sit. Et cum panem illum accipiens dicere debuisset, Amen; eius loco dicit, Non reuertar deinceps ad Cornelium.

8. Et post alia rursum hec dicit. Iam uero scias illum nudatum ac desertum esse, fratribus eum quotidie derelinquentibus, et ad Ecclesiam redeuntibus. Quem etiam Moyses beatus martyr, egregio et admirando martyrio nuper apud nos perfunctus, dum adhuc superstes esset, audaciam et amentiam eius perspectam habens, a communione sua separauit una  cum quinque presbyteris, qui se pariter cum illo ab Ecclesia segregarant.

9. De reliqua epistola Eusebius istud dumtaxat summatim subnectit: Sub finem autem epistole catalogum texuit episcoporum, qui Romam conuenientes, amentiam Nouati  condemnauerant, nomina quoque illorum et quam quisque regebat ecclesiam adscribens. Eorum item, qui Rome quidem  minime adfuerant, superiorum tamen sententiam suffragio suo approbauerant, uocabula et ciuitates, unde singuli litteras dederant, accurate commemorat.







ANN. CHR. CCLII.
[1Kb] EPISTOLA X. SEU EPISTOLAE S. CYPRIANI AD ANTONIANUM PRIMA PARS, IN QUA CYPRIANUS DE S. CORNELIO DISSERIT.


PARTIS PRIORIS ARGUMENTUM.---Cyprianus Antoniano  falsas opiniones Nouatiani litteris ipsi iniectas leuat. Ipse a leuitatis suspicione circa lapsorum causam se purgat. Quam canonice Cornelius in locum Petri sit promotus, et quam fortiter in eo se gesserit, enarrat.

CYPRIANUS ANTONIANO FRATRI SALUTEM.

[2Kb] I. Accepi primas litteras [a 1Kb] tuas, frater carissime,  concordiam collegii sacerdotalis firmiter obtinentes, et catholice Ecclesie coherentes: quibus significasti cum Nouatiano te non communicare, sed sequi consilium nostrum, et cum Cornelio cepiscopo nostro unum tenere consensum. Scripsisti etiam, ut exemplum earumdem litterarum ad Cornelium collegam nostrum transmitterem; ut, deposita omni sollicitudine iam sciret te secum, hoc est cum catholica Ecclesia, communicare.

[2Kb] II. Sed enim superuenerunt postmodum alie littere tue per Quintum compresbyterum [a 1Kb] misse, in quibus animaduerti animum tuum Nouatiani litteris motum nutare cepisse. Nam cum [b 1Kb] et consilium et consensum firmiter tuum ante fixisses, desiderasti in his litteris [c 1Kb] , ut rescriberem tibi quam heresim  Nouatianus introduxisset [d 1Kb] , uel Cornelius qua ratione Trophimo et thurificatis communicet. Quod quidem si pro sollicitudine fidei anxie curas, et rei [e 1Kb] dubie ueritatem sollicitus exploras, reprehendenda non est, in timore diuino estuantis animi sollicitudo suspensa.

 [3Kb] III. Quoniam tamen uideo, post primam sententiam Epistole tue, Nouatiani litteris postmodum te ess commotum; illud, frater carissime [f 1Kb] , primo in loco pono, graues uiros, et semel super petram [g 1Kb] robustam solida stabilitate fundatos, non dico aura leui, sed nec uento aut turbine commoueri: ne animus dubius et incertus uariis opinionibus, uelut quibusdam uentorum incursantium flatibus, frequenter agitetur, et a proposito suo cum quadam [h 1Kb] leuitatis reprehensione mutetur. Quod ne uel apud te, uel apud quemquam Nouatiani littere faciant, ut desiderasti, frater, rationem rei tibi breuiter exponam. Et quidem primum, quoniam de meo quoque actu motus uideris; mea apud te et persona et causa purganda est: ne me aliquis existimet a proposito meo leuiter  recessisse; et cum euangelicum primo uigorem et inter initia defenderim, postmodum uidear animum meum a disciplina et censura priore flexisse: ut his, qui libellis conscientiam suam maculauerint, uel  nefanda sacrificia commiserint, laxandam [a 1Kb] pacem putauerim. Quod utrumque non sine librata diu et ponderata ratione a me factum est.

[1Kb] Iu. Nam cum acies adhuc inter manus esset, et prelium gloriosi certaminis in persecutione ferueret, toto hortatu et pleno impetu militum uires fuerant excitande, et maxime lapsorum mentes classico quodam nostre uocis animande; ut penitentie uiam non solum precibus et lamentationibus sequerentur, sed quoniam repetendi certaminis et reparande salutis dabatur occasio, ad confessionis potius ardorem [b 1Kb] et martyrii gloriam nostris increpiti [c 1Kb] uocibus prouocarentur. Denique cum de quibusdam ad me presbyteri et diacones scripsissent, eos immoderatos esse, et ad communicationem accipiendam festinanter  urgere, rescribens eis in epistola [d 1Kb] mea que exstat, et hoc addidi: »Qui si nimium properant, habent in sua potestate quod postulant [e 1Kb] , tempore ipso sibi plus quam postulant largiente. Acies adhuc geritur, et [f 1Kb] agon quotidie celebratur: si commissi uero et firmiter penitet, et fidei calor preualet, qui differri non potest, potest coronari.« De eo tamen quod statuendum esset circa causam lapsorum distuli: ut cum quies et tranquillitas data esset, et episcopis in unum conuenire indulgentia  diuina permitteret, tunc communicato et librato [g 1Kb] de omnium collatione consilio, statueremus quid fieri oporteret: si quis uero ante concilium nostrum et ante sententiam de omnium consilio statutam [h 1Kb] lapsis temere communicare uoluisset, ipse a communicatione abstineretur.

[3Kb] u. Quod etiam Romam [i 1Kb] ad clerum tum adhuc sine episcopo agentem, et ad confessores Maximum, presbyterum, et ceteros in custodia constitutos, nunc in Ecclesia cum Cornelio iunctos plenissime scripsi. Quod me scripsisse, de eorum rescripto poteris noscere [i 1Kb] : nam in epistola sua ita posuerunt: »Quamquam nobis in tam ingenti negotio placeat quod et tu ipse tractasti, prius esse Ecclesie pacem sustinendam, deinde sic collatione  consiliorum cum episcopis, presbyteris, diaconibus [k 1Kb] , confessoribus pariter ac stantibus laicis facta, lapsorum tractare rationem.« Additum est, etiam Nouatiano tunc scribente, et quod scripserat sua uoce recitante, et presbytero Moyse tunc adhuc confessore, nunc iam martyre, subscribente ut lapsis infirmis et in exitu constitutis pax daretur. Que littere per totum mundum misse sunt, et in notitiam ecclesiis omnibus et uniuersis fratribus perlate sunt.

 [2Kb] uI. Secundum quod tamen ante fuerat destinatum, persecutione sopita, cum data esset facultas conueniendi, copiosus episcoporum numerus, quos integros et incolumes fides sua et Domini tutela protexit [a 1Kb] , in unum conuenimus, et Scripturis [b 1Kb] diu ex utraque parte prolatis, temperamentum salubri moderatione [c 1Kb] librauimus, ut nec in totum spes communicationis et pacis lapsis denegaretur; ne plus desperatione [d 1Kb] deficerent, et eo quod sibi Ecclesia cluderetur [e 1Kb] , secuti seculum gentiliter uiuerent; nec tamen rursus censura euangelica solueretur, ut ad communicationem temere prosilirent; sed traheretur diu penitentia, et rogaretur dolenter paterna clementia, et examinarentur cause et uoluntates et necessitates singulorum, secundum  quod libello continetur, quem ad te peruenisse confido, ubi singula placitorum capita conscripta sunt. Ac si minus sufficiens episcoporum in Africa numerus uidebatur, etiam Romam super hac re scripsimus ad Cornelium collegam nostrum: qui et ipse cum plurimis cepiscopis habito concilio, in eamdem nobiscum sententiam pari grauitate et salubri moderatione consensit.

[2Kb] uII. De quo tibi necesse nunc fuit scribere: ut scias me nichil leuiter egisse; sed secundum quod litteris meis fueram ante complexus, omnia ad commune concilii nostri consilium distulisse, et nemini quidem e lapsis prius communicasse, quando adhuc erat unde non tantum indulgentiam, sed et coronam lapsus acciperet: postea tamen, sicut collegii concordia  et colligende fraternitatis ac medendi uulneris utilitas exigebat, necessitati temporum succubuisse, et saluti multorum prouidendum putasse; et nunc ab his non recedere, que semel in concilio nostro de communi collatione placuerunt, quamuis multa multorum uocibus uentilentur, et mendacia aduersus sacerdotes Dei de diaboli ore prolata, ad rumpendam catholice unitatis concordiam ubique iactentur. Sed te oportet, ut bonum fratrem atque unanimem consacerdotem, non quid maligni atque apostate dicant facile suscipere; sed quid college tui modesti et graues uiri faciant de uite et discipline nostre exploratione perpendere [f 1Kb] .

[38Kb] uIII. uenio iam nunc, frater carissime, ad personam [g 1Kb] Cornelii college nostri: ut Cornelium nobiscum  uerius noueris, non de malignorum et detrahentium mendacio, sed de Dei iudicio [h 1Kb] qui episcopum fecit; et cepiscoporum testimonio, quorum numerus uniuersus per totum mundum concordi unanimitate consensit. Nam quod Cornelium carissimum nostrum Deo et Christo et Ecclesie eius, item consacerdotibus cunctis laudabili predicatione commendat, non iste ad episcopatum subito peruenit; sed per omnia ecclesiastica officia promotus, et in diuinis administrationibus Deum sepe promeritus, ad sacerdotii sublime fastigium cunctis religionis gradibus ascendit. Tum deinde episcopatum ipsum nec postulauit [i 1Kb] , nec uoluit, nec, ut ceteri quos arrogantie et superbie sue tumor inflat, inuasit: sed quietus alias et modestus, et quales  esse consueuerunt qui ad hunc locum diuinitus eliguntur, pro pudore uirginalis conscientie [a 1Kb] sue et pro humilitate ingenite sibi et custodite uerecundie, non, ut quidam, uim fecit ut episcopus fieret; sed ipse uim passus est [b 1Kb] ut episcopatum coactus exciperet.  Et factus est episcopus a plurimis collegis nostris, qui tunc in urbe Roma [c 1Kb] aderant, qui ad nos litteras honorificas et laudabiles et testimonio sue predicationis illustres de eius ordinatione miserunt. Factus est autem Cornelius episcopus de  Dei et Christi eius iudicio, de clericorum pene omnium testimonio, de plebis que tunc adfuit suffragio, et de sacerdotum antiquorum et bonorum uirorum  collegio: cum nemo ante se factus esset, cum Fabiani locus, id est cum locus Petri et gradus cathedre  [a 1Kb] sacerdotalis uacaret. Quo occupato de Dei uoluntate, atque omnium nostrum consensione firmato, quisquis iam episcopus fieri uoluerit, foris fiat necesse est, nec habeat ecclesiasticam ordinationem, qui Ecclesie non tenet unitatem. Quisquis ille fuerit, multum de se licet iactans, et sibi plurimum uindicans, profanus est, alienus est, foris est. Et cum post primum secundus esse non possit, quisquis post unum qui solus esse debeat factus est, non iam secundus ille, sed nullus est.

[7Kb] IX. Tum deinde post episcopatum non exambitum,  nec extortum [b 1Kb] , sed de Dei, qui sacerdotes facit, uoluntate susceptum, quanta in ipso suscepto episcopatu suo uirtus, quantum robur animi, qualis firmitas [c 1Kb] fidei, quod nos simplici corde et perspicere penitus et laudare debemus, sedisse intrepidum Rome in sacerdotali cathedra eo tempore, cum tyrannus [d 1Kb] infestus sacerdotibus Dei fanda atque infanda comminaretur; cum multo patientius et tolerabilius audiret, leuari aduersus se emulum principem, quam constitui Rome Dei sacerdotem [e 1Kb] ? Nonne hic, frater carissime, summo uirtutis et fidei testimonio  predicandus est? Nonne inter gloriosos confessores et martyres deputandus, qui tantum temporis sedit exspectans corporis sui carnifices et tyranni ferocientis ultores, qui Cornelium aduersus edicta feralia resistentem et minas et cruciatus et tormenta fidei uigore calcantem, uel gladio inuaderent, uel crucifigerent, uel igne torrerent, uel quolibet inaudito genere penarum uiscera eius et membra laniarent [a 1Kb] ? Etiamsi maiestas Domini protegentis et bonitas sacerdotem, quem fieri uoluit [b 1Kb] , factum quoque protexit: tamen Cornelius, quantum ad eius deuotionem  pertinet et timorem, passus est quidquid pati potuit, et tyrannum, armis et bello postmodum uictum, prior sacerdotio suo uicit.

[2Kb] [2Kb] X. Quod autem quedam de illo inhonesta et maligna iactantur, nolo mireris: cum scias hoc esse opus semper diaboli, ut seruos Dei mendacio laceret, et opinionibus falsis gloriosum nomen infamet; ut qui conscientie sue luce clarescunt, alienis rumoribus sordidentur. Explorasse autem collegas nostros scias, et uerissime comperisse, nulla illum [c 1Kb] libelli, ut quidam iactitant, labe maculatum esse: sed neque  cum episcopis, qui sacrificauerunt, [a 1Kb] communicationem sacrilegam miscuisse; sed eos demum, quorum causa audita et innocentia comprobata sit, coniunxisse nobiscum.

[6Kb] XI. Nam et de Trophimo, de quo tibi scribi desiderasti, non ita res est ut ad te pertulit rumor et mendacium malignorum. Nam, sicut antecessores nostri sepe fecerunt, colligendis fratribus nostris carissimus frater noster Cornelius necessitati succubuit. Et quoniam cum Trophimo, pars maxima plebis abscesserat, redeunte nunc ad Ecclesiam Trophimo, et satisfaciente et penitentia deprecationis errorem pristinum confitente, et fraternitatem, quam nuper abstraxerat, cum plena humilitate et satisfactione reuocante,  audite sunt eius preces; et in Ecclesiam  Domini non tam Trophimus, quam maximus [b 1Kb] fratrum numerus, qui cum Trophimo fuerat, admissus est: qui omnes regressuri ad Ecclesiam non essent, nisi cum Trophimo comitante uenissent. Tractatu ergo illic cum collegis plurimis habito, susceptus est Trophimus, pro quo satisfaciebat fratrum reditus et restituta multorum salus. Sic tamen admissus est Trophimus, ut laicus communicet, non, secundum quod ad te malignorum littere pertulerunt, quasi locum sacerdotis usurpet.

XII. Sed et quod passim communicare sacrificatis Cornelium [c 1Kb] tibi nuntiatum est, hoc etiam de apostatarum fictis rumoribus nascitur. Neque enim possunt laudare nos qui recedunt [d 1Kb] a nobis: aut exspectare  debemus ut placeamus illis, qui nobis displicentes,  [a 1Kb] et contra Ecclesiam rebelles, sollicitandis de Ecclesia fratribus uiolenter insistunt. Quare et de  Cornelio et de nobis quecumque iactantur, nec audias facile nec credas, frater carissime.





S. CYPRIANI AD ANTONIANUM EPISTOLAE PARS ALTERA.


ARGUMENTUM.---Lapsis in exitu subueniendum, nec tamen par omnium conditio; fauorabilia imprimis Libellaticorum causa; Nouatianus Stoicorum placita Ecclesie inuexit.---In re ancipiti lenior pars habeatur.---Nequaquam ob indulgentiam in lapsos Christiani a martyrio auertendi; qui pacem Lapsis denegant, S. Scripturis repugnant. De Nouatiani philosophi et stoici caractere.---Ex admissis ad penitentiam mechis sequitur et Lapsos admittendos. Qui ablata spe uenie, ad penitentiam suadet, irridet.

[19Kb] XIII. Si qui enim infirmitatibus occupantur, illis, sicut placuit, in periculo subuenitur. Postea tamen quam subuentum est, et periclitantibus pax data est,  offocari [b 1Kb] a nobis non possunt aut opprimi, aut ui et  manu nostra in exitum mortis urgeri, ut quoniam morientibus pax datur, necesse sit mori eos qui acceperint pacem, cum magis in hoc indicium [c 1Kb] diuine pietatis [d 1Kb] et paterne lenitatis [e 1Kb] appareat, quod qui pignus uite in data pace percipiunt, hic quoque [f 1Kb] ad uitam percepta pace teneantur. Et idcirco si, accepta pace, commeatus a Deo datur, nemo hoc debet in sacerdotibus criminari, cum semel placuerit fratribus in periculo subueniri. Nec tu existimes, frater carissime, sicut quibusdam uidetur, libellaticos cum sacrificatis equari oportere, quando inter ipsos etiam qui sacrificauerunt et conditio frequenter et causa diuersa sit. Neque enim equandi sunt, ille qui ad sacrificium nefandum statim uoluntate prosiliuit, et qui luctatus et congressus diu ad hoc funestum opus necessitate [g 1Kb] paruenit, ille qui et se et omnes suos prodidit, et qui ipse pro cunctis ad discrimen accedeus uxorem et liberos  et domum totam periculi sui perfunctione [h 1Kb]  protexit, ille qui inquilinos [a 1Kb] uel amicos suos ad facinus compulit, et qui inquilinis et colonis pepercit, fratres [b 1Kb] etiam plurimos, qui extorres et profugi recedebant, in sua tecta et hospitia recepit [c 1Kb] , ostendens et offerens Domino multas animas uiuentes [d 1Kb] et incolumes que pro una saucia deprecentur.

[1Kb] XIu. Cum ergo inter ipsos qui sacrificauerunt multa sit diuersitas, que inclementia est et quam acerba duritia libellaticos cum iis qui sacrificauerunt iungere, quando is cui libellus acceptus est dicat: Ego prius legeram, et episcopo tractante, cognoueram non sacrificandum idolis, nec simulachra seruum Dei adorare debere; et idcirco, ne hoc facerem quod non licebat, cum occasio libelli fuisset oblata, quem nec ipsum acciperem nisi ostensa fuisset occasio, ad magistratum  uel ueni, uel alio eunte mandaui, Christianum me esse, sacrificare mihi non licere [e 1Kb] , ad aras diaboli me uenire non posse, dare me ob hoc premium, ne quod non licet faciam. Nunc tamen etiam iste qui libello maculatus est, postea quam nobis admonentibus didicit nec hoc se facere debuisse, etsi manus pura sit, et os eius feralis cibi contagia nulla polluerint, conscientiam tamen eius esse pollutam, flet auditis nobis et lamentatur, et quod deliquerit nunc admonetur, et non tam crimine quam errore deceptus, quod iam de cetero instructus et paratus sit contestatur.

[1Kb] Xu. Quorum si penitentiam respuamus habentium aliquam fiduciam tolerabilis conscientie, statim cum uxore, cum liberis, quos incolumes reseruauerant, in heresim uel schisma [f 1Kb] , diabolo inuitante, rapiuntur;  et adscribetur nobis in die iudicii nec ouem sauciam  curasse, et propter unam sauciam multas integras perdidisse, et cum Dominus, relictis nonaginta nouem sanis, unam errantem et lassam quesierit, et inuentam humeris suis ipse portauerit , nos non tantum non queramus lapsos [g 1Kb] , sed et uenientes arceamus, et cum pseudoprophete gregem Christi nunc uastare et lacerare non desinant, occasionem canibus et lupis demus [h 1Kb] ut quos persecutio infesta non perdidit, eos nos duritia nostra et inhumanitate perdamus. Et ubi erit, frater carissime, quod Apostolus dicit: Omnibus per omnia placeo, non querens quod mihi utile est, sed quod multis, ut saluentur. Imitatores mei estote, sicut et ego Christi . Et iterum: Factus sum infirmus infirmis, ut infirmos lucrarer . Et iterum:  Si patitur membrum unum, compatiuntur et cetera membra; et si letatur unum membrum, colletantur et cetera membra .

[3Kb] XuI. Alia est philosophorum et Stoicorum ratio, frater carissime, qui dicunt omnia peccata paria esse et uirum grauem non facile flecti oportere. Inter Christianos autem et philosophos plurimum distat. Et cum Apostolus dicat, uidete ne quis uos depredetur per philosophiam et inanem fallaciam (Coloss. II, 8, uitanda sunt a nobis que non [i 1Kb] de Dei clementia ueniunt, sed de philosophie durioris presumptione descendunt. De Moyse autem legimus in Scripturis dictum: Et fuit Moyses homo lenis nimis [i 1Kb] . Et Dominus in Euangelio suo dicit: Estote misericordes [k 1Kb] , sicut et Pater uester misertus est [l 1Kb] uestri  . Et iterum: Non est opus sanis medicus,  sed male habentibus . Quam potest exercere medicinam qui dicit: Ego solos sanos curo, quibus medicus necessarius non est. Opem nostram [a 1Kb] , medelam nostram uulneratis exhibere debemus. Nec putemus mortuos esse, sed magis semianimes iacere eos quos persecutione funesta sauciatos [b 1Kb] uidemus: qui si in totum mortui essent, numquam de eisdem [c 1Kb] postmodum et confessores et martyres fierent.

[1Kb] XuII. Sed quoniam est in illis quod penitentia sequente [d 1Kb] reualescat ad fidem, et ad uirtutem de penitentia robur [e 1Kb] armatur, quod armari non poterit, si quis desperatione deficiat, si ab Ecclesia dure et crudeliter segregatus ad gentiles se uias et secularia opera conuertat, uel ad hereticos et  schismaticos reiectus ab Ecclesia transeat; ubi, etsi occisus propter nomen [f 1Kb] postmodum fuerit extra Ecclesiam constitutus et ab unitate atque a caritate diuisus, coronari in morte non poterit. Et ideo placuit, frater carissime, examinatis causis singulorum, libellaticos interim admitti, sacrificatis in exitu subueniri: quia Exomologesis apud inferos non est, nec ad penitentiam quis a nobis compelli potest, si fructus penitentie subtrahatur. Si prelium [g 1Kb] prius uenerit, corroboratus a nobis inuenietur armatus [h 1Kb] ad prelium. Si uero ante prelium infirmitas urserit [i 1Kb] , cum solatio pacis et communicationis abscedit.

[2Kb] XuIII. Neque enim preiudicamus Domino iudicaturo quo minus si penitentiam plenam et iustam  peccatoris inuenerit, tunc ratum faciat quod a nobis fuerit hic statutum [i 1Kb] . Si uero nos aliquis penitentie simulatione deluserit, Deus, qui non deridetur,  et qui cor hominis intuetur , de his que nos minus perspeximus iudicet et seruorum  suorum sententiam Dominus emendet; dum tamen nos meminisse, frater carissime, debeamus scriptum esse, Frater fratrem adiuuans exaltabitur,  et Apostolum quoque dixisse: In contemplatione habentes unusquisque, ne et uos tentemini, alterutrum onera [k 1Kb] sustinete, et sic adimplebitis legem Christi , item quod superbos [l 1Kb] redarguens et arrogantiam frangens, in epistola sua ponat; Et qui se putat stare, uideat ne cadat ; et alio in loco dicat: Tu quis es qui iudicas alienum seruum? Domino suo stat aut cadit. Stabit autem. Potens est enim Deus statuere [m 1Kb] eum . Ioannes quoque Iesum Christum Dominum nostrum aduocatum et deprecatorem pro peccatis nostris probat dicens: Filioli mei, ista scribo uobis ne  delinquatis; et si quis deliquerit, aduocatum habemus apud Patrem Iesum Christum suffragatorem, et ipse est deprecatio [n 1Kb] pro delictis nostris . Et Paulus quoque Apostolus in Epistola sua posuit: Si cum adhuc peccatores essemus, Christus pro nobis mortuus est, multo magis nunc iustificati in sanguine illius liberabimur [o 1Kb] per illum ab ira .

XIX. Cuius pietatem et clementiam cogitantes, non acerbi adeo nec duri, nec in fouendis fratribus [p 1Kb] inhumani esse debemus, sed dolere cum dolentibus et flere cum flentibus, et eos quantum possumus auxilio et solatio nostre dilectionis erigere, nec adeo immites et pertinaces [q 1Kb] ad eorum penitentiam retundendam [r 1Kb] , nec iterum soluti et faciles ad communicationem temere laxandam [s 1Kb] . Iacet  ecce saucius frater ab aduersario in acie uulneratus. Inde diabolus conatur occidere quem uulnerauit, hinc Christus hortatur ne in totum pereat quem redemit [t 1Kb] . Cui de duobus assistimus, in cuius partibus [u 1Kb] stamus? Utrumne diabolo [u 1Kb] fauemus ut  perimat, et semianimem fratrem iacentem, sicut in Euangelio sacerdos [a 1Kb] et leuites, preterimus?  An uero ut sacerdotes Dei et Christi, quod Christus et docuit, et fecit imitantes, uulneratum de aduersarii faucibus rapimus, ut curatum [b 1Kb] Deo iudici reseruemus [c 1Kb] .

[6Kb] XX. Nec putes, frater carissime, hinc aut uirtutem fratrum minui aut martyria deficere quod lapsis laxata sit penitentia, et quod penitentibus spes pacis oblata. Manet uere fidentium robur immobile, et apud timentes ac diligentes corde toto [d 1Kb] Deum stabilis et fortis perseuerat integritas. Nam et mechis a nobis penitentie tempus conceditur et pax  datur. Non tamen idcirco uirginitas in Ecclesia deficit,  aut continentie propositum [e 1Kb] gloriosum per aliena peccata languescit. Floret Ecclesia tot uirginibus coronata, et castitas ac pudicitia tenorem glorie sue seruat, nec quia adultero penitentia et uenia laxatur, continentie uigor frangitur. Aliud est ad ueniam stare, aliud ad gloriam peruenire, aliud missum in carcerem non exire inde donec soluat nouissimum quadrantem , aliud statim fidei et uirtutis accipere mercedem , aliud pro peccatis longo dolore cruciatum [f 1Kb] emundari et purgari diu igne [g 1Kb] , aliud peccata omnia passione purgasse, aliud denique pendere in diem iudicii ad sententiam Domini, aliud statim a Domino coronari.

 [145Kb] XXI. Et quidem apud antecessores nostros quidam de episcopis istic in prouincia nostra dandam pacem mechis non putauerunt et in totum penitentie locum contra adulteria clauserunt. Non tamen a cepiscoporum suorum collegio recesserunt, aut catholice Ecclesie unitatem uel duritie uel censure sue obstinatione ruperunt; ut quia apud alios adulteris pax dabatur, qui non dabat de Ecclesia separaretur. Manente concordie uinculo et perseuerante catholice Ecclesie indiuiduo sacramento, actum suum disponit et dirigit unusquisque episcopus rationem propositi sui Domino redditurus.

[3Kb] XXII. Miror autem quosdam sic obstinatos esse ut dandam non putent lapsis penitentiam, aut penitentibus existiment ueniam denegandam, cum scriptum  sit: Memento unde cecideris, et age penitentiam, et fac priora opera.  Quod utique ei dicitur quem constat cecidisse et quem Dominus hortatur per opera rursus exurgere, quia scriptum est: Eleemosyna a morte liberat ; et non utique ab illa morte quam semel Christi sanguis extinxit, et a qua nos salutaris Baptismi et Redemptoris nostri gratia liberauit, sed et ab ea que per delicta postmodum serpit. Alio item loco penitentie tempus datur, et penitentiam non agenti [a 1Kb] Dominus comminatur:  Habeo, inquit, aduersus te multa, quod uxorem tuam Iezabel, que se dicit propheten [b 1Kb] , sinis docere et seducere seruos meos, fornicari et manducare de sacrificiis [c 1Kb] , et dedi illi tempus ut penitentiam ageret, et penitere non uult a fornicatione sua. Ecce mitto eam in lectum, et qui cum ea fornicati sunt in maximam tribulationem, nisi penitentiam gesserint [d 1Kb] ab operibus suis . Quos utique ad penitentiam Dominus non hortaretur, nisi quia penitentibus indulgentiam pollicetur. Et in Euangelio: Dico, inquit, uobis, sic erit gaudium in celo super uno peccatore penitentiam agente quam super nonaginta nouem iustis, quibus non est opus penitentia . Nam cum scriptum sit [e 1Kb] , Deus mortem non fecit, nec delectatur in perditione uiuorum , utique  qui neminem uult perire cupit peccatores penitentiam agere et per penitentiam denuo ad uitam redire. Ideo et per Iohel prophetam clamat et dicit : Et nunc hec dicit Dominus Deus uester: Reuertimini [f 1Kb] ad me ex toto corde uestro, simulque et ieiunio et fletu et planctu, et discindite [g 1Kb] corda uestra, et non uestimenta uestra et reuertimini ad Dominum Deum uestrum, quia misericors et pius est et patiens et multe miserationis, et qui sententiam flectat [h 1Kb] , aduersus malitiam irrogatam [i 1Kb] .  In Psalmis  etiam legimus censuram pariter et clementiam Dei comminantis simul atque parcentis, punientis ut corrigat, et cum correxerit reseruantis. uisitabo, inquit, in uirga facinora eorum, et in flagellis delicta eorum. Misericordiam autem meam non dispergam ab eis .

[1Kb] XXIII. Dominus quoque in Euangelio suo pietatem Dei Patris ostendens ait: Quis est ex uobis homo quem si petierit filius eius panem, lapidem porrigat illi; aut si piscem postulauerit, serpentem illi porrigat? Si ergo uos, cum sitis nequam, scitis bona data dare filiis uestris, quanto magis Pater uester celestis dabit bona poscentibus [a 1Kb] eum ? Comparat hic Dominus carnalem patrem et Dei Patris eternam largamque pietatem, quod si iste in terris nequam pater offensus grauiter  a filio peccatore et malo, si tamen eumdem postmodum uiderit reformatum et depositis prioris [b 1Kb] uite delictis ad sobrios et bonos mores et ad innocentie disciplinam penitentie dolore correctum [c 1Kb] , et gaudet et gratulatur, et susceptum, quem ante proiecerat, cum uoto paterne exultationis amplectitur, quanto magis unus ille et uerus Pater bonus, misericors, et pius, immo ipse bonitas [d 1Kb] et misericordia et pietas, letatur in penitentia filiorum suorum, nec iam penitentibus aut plangentibus et lamentantibus penam comminatur, sed ueniam magis et indulgentiam pollicetur. Unde Dominus in Euangelio beatos dicit plangentes , quia qui plangit misericordiam prouocat; qui peruicax et superbus est, iram sibi et penam iudicii uenientis exaggerat. Et  idcirco, frater carissime, penitentiam non agentes, nec dolorem delictorum suorum toto corde et manifesta lamentationis sue professione testantes, prohibendos omnino censuimus a spe communicationis  et pacis, si in infirmitate atque in periculo ceperint deprecari; quia rogare illos non delicti penitentia sed mortis urgentis admonitio compellit, nec dignus est in morte accipere solatium qui se non cogitauit esse moriturum.

[2Kb] XXIu. Quod uero ad Nouatiani personam pertinet, frater carissime, de quo desiderasti tibi scribi quam heresim introduxisset, scias nos primo in loco nec curiosos esse debere quid ille doceat, cum foris doceat. Quisquis ille est et qualiscumque est, Christianus non est qui in Christi Ecclesia non est. Iactet se licet [e 1Kb] et philosophiam uel eloquentiam suam superbis uocibus predicet, qui nec fraternam caritatem nec Ecclesiasticam unitatem tenuit [f 1Kb] , etiam quod prius fuerat amisit. Nisi si episcopus tibi uidetur  qui episcopo in Ecclesia a sedecim [g 1Kb] cepiscopis facto, adulter atque extraneus episcopus fieri a desertoribus per ambitum nititur, et cum sit a Christo una Ecclesia per totum mundum in multa membra diuisa, item episcopatus unus episcoporum multorum concordi numerositate diffusus, ille post Dei traditionem, post connexam et ubique coniunctam catholice Ecclesie unitatem humanam conetur Ecclesiam facere, et per plurimas ciuitates nouos Apostolos suos mittat, ut quedam recentia institutionis sue fundamenta constituat, cumque iam pridem per omnes prouincias et per urbes singulas ordinati sint episcopi in etate antiqui, in fide integri, in pressura probati, in persecutione proscripti, ille super eos creare alios pseudepiscopos audeat. Quasi  possit aut totum orbem noui conatus obstinatione peragrare aut Ecclesiastici corporis [h 1Kb] compaginem discordie sue seminatione rescindere [i 1Kb] , nesciens schismaticos semper inter initia feruere, incrementa  uero habere non posse nec augere quod illicite ceperint, sed statim cum praua sua emulatione deficere, episcopatum autem tenere non posset, etiam si episcopus prius factus a cepiscoporum suorum corpore et ab Ecclesie unitate descisceret [a 1Kb] , quando Apostolus admoneat ut inuicem nosmetipsos sustineamus, ne ab unitate quam Deus constituit recedamus, et dicat: Sustinentes inuicem in dilectione, satis agentes seruare unitatem spiritus in coniunctione pacis . Qui ergo nec unitatem spiritus nec coniunctionem pacis obseruat, et se ab Ecclesie uinculo atque a sacerdotum collegio separat, episcopi nec potestatem potest habere nec honorem qui episcopatus nec unitatem uoluit tenere nec pacem.

[1Kb] XXu. Tum deinde quantus arrogantie tumor est,  quanta humilitatis et lenitatis obliuio, arrogantie sue quanta iactatio, ut quis aut audeat aut facere se posse credat quod nec Apostolis concessit Dominus, ut zizania a frumento putet se posse discernere , aut quasi ipsi palam ferre et aream purgare concessum sit, paleas conetur a tritico separare, cumque Apostolus dicat; In domo autem magnanon solum uasa aurea sunt et argenta, sed et lignea et fictilia , aurea et argentea uasa uideatur eligere, lignea uero et fictilia contemnere, abiicere, damnare, quando non nisi die Domini uasa lignea diuini ardoris incendio concrementur, et fictilia ab eo cui data est ferrea uirga frangantur .

[2Kb] XXuI. Aut si se cordis et renis scrutatorem  constituit et iudicem, per omnia equaliter iudicet; et cum sciat scriptum esse, Ecce sanus factus es, iam noli peccare, ne quid tibi deterius fiat , fraudatores et mechos a latere atque a comitatu suo separet, quando multo et grauior et peior sit mechi  quam libellatici causa, cum hic necessitate, ille uoluntate peccauerit, hic existimans sibi satis esse quod non sacrificauerit, errore deceptus sit [b 1Kb] , ille matrimonii expugnator alieni, uel lupanar ingressus ad cloacam et cenosam uoraginem uulgi, sanctificatum corpus et Dei templum detestabili colluuione uiolauerit, sicut Apostolus [c 1Kb] dicit: Omne peccatum quodcumque fecerit homo, extra corpus est; qui autem mechatur, in corpus suum peccat . Quibus tamen et ipsis penitentia conceditur et lamentandi ac satisfaciendi spes relinquitur secundum ipsum Apostolum dicentem: Timeo ne forte ueniens ad uos lugeam multos ex iis qui ante peccauerunt et non egerunt penitentiam de immunditiis quas fecerunt et fornicationibus et libidinibus .

 [2Kb] XXuII. Nec sibi in hoc noui heretici blandiantur quod se dicant idololatris non communicare, quando sint apud illos et adulteri et fraudatores, qui teneantur idololatrie crimine, secundum Apostolum dicentem: Hoc enim scitote intelligentes quia omnis fornicator aut immundus aut fraudator, quod est idololatria, non habet hereditatem in regno Christi et Dei . Et iterum [d 1Kb] : Mortificate itaque membra uestra que in terra sunt, exponentes fornicationem, immunditiam et concupiscentiam malam, et cupiditatem, que sunt idolorum seruitus, propter que uenit ira Dei . Nam cum corpora nostra membra sint Christi, et singuli simus templum Dei, quis quis adulterio templum Dei uiolat, Deum uiolat; et qui in peccatis committendis uoluntatem diaboli facit, demoniis et idolis seruit. Neque enim mala facta de  sancto Spiritu ueniunt, sed de aduersarii instinctu et de immundo spiritu nate concupiscentie contra Deum facere et diabolo seruire compellunt. Ita fit ut si peccato alterius inquinari alterum dicunt et  idololatriam delinquentis ad non delinquentem transire sua asseueratione contendunt, excusari secundum suam uocem non possint ab idololatrie crimine, cum constet de Apostolica probatione mechos et fraudatores, quibus illi communicant, idololatras esse. Nobis autem secundum fidem nostram et diuine predicationis datam formam competit ratio ueritatis, unumquemque in peccato suo ipsum teneri nec posse alterum pro altero reum fieri, cum Dominus premoneat et dicat: Iustitia iusti super eum erit, et scelus scelerati super eum erit . Et iterum: Non morientur patres pro filiis, et filii non morientur pro patribus. Unusquique in peccato suo morietur . Quod legentes scilicet et tenentes neminem putamus a fructu satisfactionis  et spe pacis arcendum, cum sciamus iuxta Scripturarum diuinarum fidem, auctore et hortatore ipso Deo, et ad agendam penitentiam peccatores redigi, et ueniam atque indulgentiam penitentibus non denegari.

[1Kb] XXuIII. Atque o frustrande fraternitatis irrisio! o miserorum lamentantium et amentium caduca deceptio! o heretice institutionis inefficax et uana traditio! hortari ad satisfactionis [a 1Kb] penitentiam et subtrahere de satisfactione medicinam, dicere fratribus nostris: »Plange et lacrymas funde, et diebus ac noctibus ingemisce, et pro abluendo et purgando delicto tuo largiter et frequenter operare, sed extra Ecclesiam post omnia ista morieris; quecumque ad pacem pertinent facies, sed nullam pacem, quam  queris, accipies [b 1Kb] .« Quis non statim pereat, quis non ipsa desperatione [c 1Kb] deficiat, quis non animum suum a proposito lamentationis auertat? Operari tu  putas rusticum posse, si dixeris: »Agrum peritia omni rusticitatis exerce, culturis diligenter insiste; sed nullam messem metes, nullam uindemiam premes, nullos oliueti tui fructus capies, nulla de arboribus poma decerpes.« uel si ei cui dominium et usum nauium [d 1Kb] suadens dicas: »Materiam de excellentibus syluis mercare, frater; carinam [e 1Kb] preualidis et electis roboribus intexe, clauo, funibus, uelis, ut fabricetur atque armetur nauis, operare: sed cum hec feceris, fructum de actibus eius et cursibus non uidebis.«

[4Kb] XXIX. Precludere est atque abscindere [f 1Kb] iter doloris ac penitendi uiam, ut cum in Scripturis omnibus Dominus Deus reuertentibus ad se et penitentibus blandiatur, nostra duritia et crudelitate, dum fructus  penitentie intercipitur [g 1Kb] , penitentia ipsa tollatur. Quod si inuenimus a penitentia agenda neminem debere prohiberi, et deprecantibus atque exorantibus Domini misericordiam, secundum quod ille misericors et pius est, per sacerdotes eius pacem posse concedi, admittendus est plangentium gemitus, et penitentie fructus dolentibus non negandus. Et quia apud inferos confessio non est, nec exomologesis illic fieri potest, qui ex toto corde penituerint et rogauerint in Ecclesiam debent interius suscipi et in ipsa Domino reseruari, qui ad Ecclesiam suam [h 1Kb] uenturus de illis utique quos in ea intus inuenerit iudicabit. Apostate uero et desertores, uel aduersarii et hostes et Christi Ecclesiam dissipantes, nec si occisi pro nomine foris fuerint, admitti, secundum Apostolum,  possunt ad Ecclesie pacem, quando nec spiritus nec Ecclesie tenuerunt unitatem.

XXX. Hec interim, frater carissime, pauca de  multis quantum potui breuiter decucurri, quibus et desiderio tuo satisfacerem, et te magis ac magis collegii et corporis nostri societati coniungerem. Si autem tibi ueniendi ad nos opportunitas et facultas fuerit, plura in commune conferre et uberius ac plenius que in salutarem concordiam faciant tractare poterimus. Opto te, frater carissime, semper bene ualere.





EPISTOLA XI.







ANNO CHRISTI CCLII.
[3Kb] EPISTOLA XII. S. CYPRIANI CARTHAGINENSIS EPISCOPI AD S. CORNELIUM PAPAM.



 DE QUINQUE PRESBYTERIS ET FORTUNATO PSEUDePISCOPO.

De duplici Cornelii epistola, prima qua Felicissimum et eos qui cum ipso uenerant repulsos nuntiauit; altera, qua se minis eorumdem motum litteras quas attulerant accepisse significabat. Episcopum malorum metu ab ecclesiastica disciplina tuenda deterreri non debere. Tum Cyprianus sese legitimum episcopum, Fortunatum uero a quinque episcopis, quorum tres damnati, quartus ab episcopo damnato, in heresi ordinatus, postremus in persecutione lapsus fuerat, ac paucis sibi male consciis in episcopum cooptatum esse enarrat. Hinc asseclarum Fortunati circa lapsos que doctrina sit, quo pacto cum iis communicare non desinant, ac  penitentie agende intercedant, graphice exponit. Frustra eos Romam, ut pseudepiscopi a se creati confirmationem petant, contendere. Ibi causam audiendam esse decernunt Afri, ubi crimen admissum est. Quanta facilitate ac benignitate suscipiat Cyprianus ad Ecclesiam redeuntes.

[31Kb] I. Legi litteras tuas, frater carissime, quas per  Satyrum fratrem nostrum acolythum misisti, et dilectionis fraterne, et ecclesiastice discipline, et sacerdotalis censure satis plenas, quibus significasti Felicissimum hostem Christi non nouum, sed iam pridem ob crimina sua plurima et grauissima abstentum, et non tantum mea, sed et plurimorum cepiscoporum sententia condemnatum, reiectum a te [a 1Kb] illic esse [b 1Kb] ; et cum uenisset stipatus caterua et factione desperatorum, uigore pleno, quo [c 1Kb] episcopos agere oportet, pulsum de Ecclesia [d 1Kb] esse: de qua iam pridem cum sui similibus, Dei maiestate et Christi Domini et iudicis nostri seueritate, depulsus est; ne schismatis et discidii auctor, ne pecunie commisse sibi fraudator, ne stuprator uirginum, ne matrimoniorum multorum depopulator atque corruptor  ultra adhuc sponsam Christi incorruptam, sanctam, pudicam, presentie sue dedecore et impudica atque incesta contagione uiolaret.

[4Kb] II. Sed enim lecta alia epistola tua, frater, quam primis litteris subiunxisti, satis miratus sum: cum animaduertissem, te minis ac terroribus eorum, qui uenerant, aliquantum esse commotum; cum te, secundum quod scripsisti, agressi essent, cum summa desperatione comminantes, quod si litteras quas attulerant, non accepisses, publice [e 1Kb] eas recitarent,  et multa turpia ac probrosa et ore suo digna proferrent. Quod si ita res est, frater carissime, ut nequissimorum timeatur audacia, et quod mali iure atque equitate non possunt, temeritate ac desperatione perficiant, actum est de episcopatus uigore et de Ecclesie gubernande sublimi ac diuina potestate: nec Christiani ultra aut durare aut esse iam possumus, si ad hoc uentum est, ut perditorum minas atque insidias pertimescamus. Nam et Gentiles et Iudei minantur, et heretici atque omnes, quorum pectora et mentes diabolus obsedit, uenenatam rabiem suam quotidie furiosa uoce testantur: non tamen idcirco cedendum est, quia minantur; aut [f 1Kb] ideo aduersarius inimicus maior est Christo, quia tantum sibi uindicat et assumit in seculo [g 1Kb] . Manere  apud nos debet, frater carissime, fidei robur immobile; et stabilis atque inconcussa uirtus contra omnes incursus atque impetus oblatrantium fluctuum, uelut petre obiacentis fortitudine et mole, debet obsistere. Nec interest unde episcopo aut terror aut periculum ueniat; qui terroribus et periculis uiuit obnoxius, et tamen fit de ipsis terroribus ac periculis gloriosus. Neque enim solas Gentilium uel Iudeorum minas cogitare et spectare debemus; cum uideamus, ipsum Dominum nostrum [h 1Kb] a fratribus esse detentum  et ab eo, quem inter  Apostolos ipse delegerat, proditum ; inter initia quoque mundi Abel iustum nonnisi frater occiderit ; et Iacob fugientem persecutus sit frater infestus ; et Ioseph [a 1Kb] uenumdatus sit a fratribus ; in Euangelio etiam legamus esse predictum [b 1Kb] , magis domesticos inimicos futuros  et qui prius copulati sacramento unanimitatis fuerint, ipsos inuicem tradituros. Nihil interest quis tradat aut seuiat, cum Deus tradi [c 1Kb] permittit et coronari. Neque nobis [d 1Kb] ignominia est pati a fratribus quod passus est Christus: nec illis gloria est facere quod fecit Iudas [e 1Kb] . Que autem sui elatio est, que comminantium tumens et inflata et uana iactatio; illic absenti minari, cum hic me habeant in potestate presentem? Conuicia  eorum, quibus se et uitam suam quotidie lacerant, non timemus; fustes et lapides et gladios, quos uerbis parricidalibus iactitant, non perhorescimus. Quod in illis est, homicide sunt apud Deum tales: necare tamen non possunt, nisi eis Dominus necare permiserit. Et cum nobis semel moriendum sit, illi tamen odio et uerbis et delictis suis quotidie perimunt.

[1Kb] III. Sed non idcirco, frater carissime, relinquenda est ecclesiastica disciplina, aut sacerdotalis soluenda censura, quoniam conuiciis infestamur, aut terroribus quatimur; quando occurrat et moneat [f 1Kb] Scriptura diuina dicens: Ille uero qui presumit et contumax est [g 1Kb] , uir sui iactans, nichil omnino perficiet, qui dilatauit tamquam [h 1Kb] infernus [i 1Kb] animam suam . Et iterum: Et uerba uiri peccatoris  ne timueritis, quia gloria eius in stercora  erit et in uermes [i 1Kb] . Hodie extolletur, et cras non inuenietur; quoniam conuersus est in terram suam, et cogitatio eius peribit [k 1Kb] . Et iterum: uidi impium exaltatum, et extolli super cedros Libani; et transiui, et ecce non fuit; et quesiui eum, et non est inuentus locus eius . Exaltatio et inflatio, et arrogans ac superba iactatio non de Christi magisterio, qui humilitatem docet, sed de Antichristi spiritu nascitur, cui exprobrat [l 1Kb] per Prophetam Dominus, et dicit: Tu autem dixisti in animo tuo: In celum ascendam, super stellas Dei ponam sedem meam; sedebo in monte alto, super montes altos in aquilonem [m 1Kb] ascendam super nubes, ero similis Altissimo . Et addidit dicens: Tu uero ad inferos descendes in fundamenta terre, et qui  uidebunt te, mirabuntur super te . Unde parem talibus penam Scriptura diuina loco alio comminatur et dicit: Dies enim Domini Sabaoth super omnem iniuriosum et superbum, et super omnem elatum et excelsum . De ore itaque ac de uerbis suis unusquisque statim proditur, et utrum Christum in corde suo, an uero Antichristum habeat, loquendo detegitur: secundum quod Dominus in Euangelio suo dicit: Progenies uiperarum, quomodo potestis bona loqui, cum sitis nequam? de abundantia enim cordis os emittit [n 1Kb] . Bonus homo de bono thesauro [o 1Kb] emittit bona, et nequam homo de nequam thesauro emittit nequam . Unde et diues ille peccator, qui de Lazaro in sinu Abrahe posito, atque in refrigerio constituto, implorat auxilium,  cum in tormentis cruciabundus flamme cremantis  ardoribus aduratur [a 1Kb] , inter omnes corporis partes magis os eius et lingua penas dat; quia plus scilicet lingua sua et ore peccauerat.

[3Kb] Iu. Nam cum scriptum sit: Neque maledici regnum Dei consequentur [b 1Kb] , et iterum Dominus in Euangelio suo dicat: Qui dixerit fratri suo, Fatue; et qui dixerit: Raca, reus erit in gehennam [c 1Kb] ignis , quomodo possunt censuram Domini ultoris [d 1Kb] euadere, qui talia ingerunt non solum fratribus, sed et sacerdotibus; quibus honor tantus de Dei dignatione conceditur, ut quisquis sacerdoti eius et ad tempus hic iudicanti non obtemperaret, statim necaretur? In Deuteronomio loquitur Dominus Deus dicens: Et homo quicumque fecerit in superbia, ut non exaudiat sacerdotem aut iudicem quicumque fuerit  in diebus illis, morietur homo ille; et omnis populus cum audierit, timebit; et non agent impie etiam nunc . Item ad Samuelem, cum a Iudeis sperneretur, Deus dicit: Non te spreuerunt, sed me spreuerunt . Et Dominus quoque in Euangelio: Qui audit uos, inquit, me audit [e 1Kb] et eum qui me misit: et qui reiicit uos, me reiicit, et eum qui me misit . Et cum leprosum emundasset; uade, inquit, et demonstra te sacerdoti .  Et cum postea tempore passionis [f 1Kb] alapam accepisset a seruo sacerdotis, cumque ei dixisset, Sic respondes pontifici?  aduersus pontificem Dominus contumeliose nichil dixit, nec quidquam de sacerdotis honore detraxit; sed innocentiam suam magis asserens et ostendens, Si male, inquit, locutus sum, exprobra de malo [g 1Kb] ; si autem bene, quid me cedis?  Item in Actis Apostolorum postmodum beatus apostolus Paulus, cum ei dictum esset, Sic insilis in sacerdotem Dei maledicendo?  quamuis Domino iam crucifixo sacrilegi et impii et cruenti illi esse cepissent, nec iam quidquam de sacerdotali honore et auctoritate retinerent: tamen ipsum quamuis inane nomen et umbram quamdam sacerdotis cogitans Paulus: Nesciebam fratres [h 1Kb] ,  inquit, quia pontifex est, scriptum est enim, Principi plebis tue non maledices [i 1Kb] .

[5Kb] u. Cum hec tanta ac talia et multa alia exempla precedant, quibus sacerdotalis auctoritas et potestas de diuina dignitatione firmatur; quales putas esse eos, qui sacerdotum hostes, et contra Ecclesiam catholicam rebelles, nec premonentis Domini comminatione, nec futuri iudicii ultione terrentur? Neque enim aliunde hereses [i 1Kb] oborte sunt, aut nata sunt  schismata, quam [a 1Kb] dum sacerdoti Dei non obtemperatur, nec unus in Ecclesia ad tempus sacerdos, et ad tempus iudex uice Christi cogitatur. Cui si secundum magisteria diuina obtemperaret fraternitas uniuersa, nemo aduersum sacerdotum collegium quidquam moueret; nemo post diuinum iudicium, post populi suffragium [b 1Kb] , post cepiscoporum consensum, iudicem se iam non episcopi sed Dei faceret; nemo discidio unitatis, Christi Ecclesiam scinderet; nemo sibi placens ac tumens seorsum foris heresim nouam conderet, nisi si ita [c 1Kb] est aliquis sacrilege temeritatis ac perdite mentis, ut putet sine Dei iudicio fieri sacerdotem: cum Dominus in Euangelio suo dicat: Nonne duo passeres asse uenerunt, et neuter eorum [d 1Kb] cadit in terram sine Patris [e 1Kb] uoluntate?  Cum  ille nec minima fieri sine uoluntate Dei dicat; existimat aliquis summa et magna, aut non sciente aut non permittente Deo, in Ecclesia Dei fieri, et sacerdotes, id est, dispensatores eius, non de eius sententia ordinari? Hoc est fidem non habere qua uiuimus, hoc est Deo bonorem non dare, cuius nutu et arbitrio regi [f 1Kb] et gubernari omnia scimus et credimus.  Plane episcopi non de uoluntate Dei fiunt; [g 1Kb] sed qui extra Ecclesiam fiunt, sed qui contra [h 1Kb] dispositionem et traditionem Euangelii fiunt: sicut ipse Dominus in duodecim Prophetis ponit et dicit: Sibimetipsis [i 1Kb] regem constituerunt, et non per me . Et iterum, Sacrificia eorum tamquam panis luctus, omnes qui manducant ea, contaminabuntur . Et per Esaiam quoque Spiritus sanctus clamat et dicit: ue uobis, filii desertores, hec dicit Dominus, Habuistis consilium non per me [i 1Kb] , et fecistis conuentionem non per spiritum meum, adiicere peccata super peccata .

[4Kb] uI. Ceterum  quando episcopus in locum defuncti substituitur, quando populi uniuersi suffragio in pace  deligitur, quando Dei auxilio in persecutione protegitur, collegis omnibus fideliter iunctus, plebi sue in episcopatu quadriennio iam probatus, in quiete seruiens discipline, in tempestate proscriptus applicito et adiunto episcopatus sui nomine, toties ad leonem petitus in circo, in amphitheatro Dominice dignationis testimonio honoratus: his ipsis etiam diebus, quibus  has ad te litteras feci, ob sacrificia que edicto proposito celebrare populus iubebatur, clamore popularium ad leonem denuo postulatus in circo: cum talis, frater carissime, a quibusdam desperatis et perditis et extra Ecclesiam constitutis impugnari uidetur, apparet quis impugnet. Non scilicet Christus, qui sacerdotes aut constituit aut protegit, sed ille, qui [a 1Kb] Christi aduersarius, et Ecclesie eius inimicus, ad hoc Ecclesie [b 1Kb] prepositum sua infestatione persequitur, ut gubernatore sublato, atrocius atque uiolentius circa Ecclesie naufragia grassetur.

[8Kb] uII. Nec quemquam fidelem et Euangelii memorem, atque Apostoli premonentis mandata retinentem, mouere debet, frater carissime, si quidam in extremis temporibus superbi et contumaces et sacerdotum Dei  hostes aut de Ecclesia recedunt, aut contra Ecclesiam faciunt; quando tales nunc futuros [c 1Kb] et Dominus et Apostoli eius ante predixerint. Nec prepositum seruum deseri a quibusdam miretur aliquis; quando ipsum Dominum magnalia et mirabilia summa facientem, et uirtutes Dei Patris factorum suorum testimonio comprobantem, discipuli sui reliquerint [d 1Kb] . Et tamen ille non increpuit [e 1Kb] recedentes, aut grauiter comminatus est; sed magis conuersus ad Apostolos suos dixit: Nunquid et uos uultis ire [f 1Kb] ? seruans scilicet legem, qua homo libertati sue relictus, et in arbitrio proprio constitutus, sibimet ipse uel mortem appetit, uel salutem. Petrus tamen, super quem edificata ab eodem Domino fuerat Ecclesia, unus pro omnibus loquens, et Ecclesie uoce respondens  ait: Domine, ad quem ibimus [a 1Kb] ? uerba uite eterne habes; et nos credimus, et cognouimus quoniam tu es Filius Dei uiui : significans scilicet et ostendens eos, qui a Christo recesserint, culpa sua perire; Ecclesiam tamen que in Christum credat, et que semel id quod cognouerit teneat, numquam ab eo omnino discedere [b 1Kb] ; et eos esse Ecclesiam, qui in domo Dei permanent: plantationem uero plantatam a Deo Patre non esse , quos uidemus non frumenti stabilitate solidari, sed tamquam paleas dissipantis inimici spiritu uentilari, de quibus et Ioannes in Epistola sua dicit: Ex nobis exierunt, sed non fuerunt ex nobis; si enim fuissent ex nobis, mansissent nobiscum . Item Paulus monet nos, cum mali de Ecclesia pereunt [c 1Kb] , non  moueri, nec recedentibus perfidis fidem minui: Quid enim, inquit, si exciderunt a fide quidam eorum, numquid infidelitas illorum fidem Dei [d 1Kb] euacuauit? Absit: est enim Deus uerax, omnis autem homo mendax .

uIII. Quod ad nos attinet, conscientie nostre [e 1Kb] conuenit, frater carissime, dare operam, ne quis culpa nostra de Ecclesia pereat. Si autem quis ultro et crimine suo perierit, et penitentiam agere atque ad Ecclesiam redire noluerit, nos in die iudicii inculpatos futuros, qui consulimus sanitati, illos in penis remansuros, qui noluerint consilii nostri salubritate sanari. Nec mouere nos debent conuicia perditorum,  quominus a uia recta et a certa regula non recedamus, quando et Apostolus instruat, dicens: Si hominibus [f 1Kb] placerem, Christi seruus non essem . Interest utrum quis homines promereri, an Deum cupiat. Si hominibus placetur, Dominus offenditur: si uero id enitimur et elaboramus ut possimus Deo placere, et conuicia et maledicta debemus humana contemnere.

[2Kb] IX. Quod autem tibi de Fortunato isto pseudepiscopo, a paucis et inueteratis hereticis constituto, non statim scripsi, frater carissime, non ea res erat, que in notitiam tuam deberet per nos festinato statim quasi magna aut metuenda perferri; maxime quando et Fortunati nomen iam satis nosses, qui est unus ex quinque presbyteris iam pridem de Ecclesia profugis, et  sententia [g 1Kb] cepiscoporum nostrorum, multorum et grauissimorum uirorum nuper abstentis; qui super hac re priore anno ad te litteras fecerunt: item Felicissimum signiferum seditionis recognosceres, qui et ipse in iisdem cepiscoporum nostrorum factis ad te pridem litteris continetur: qui non tantum ab iis istic abstentus, sed et abs te illic nuper de Ecclesia pulsus est. Cum hec in notitia tua esse confiderem, et pro certo herere memorie et discipline tue scirem: necessarium non putaui, celeriter et urgenter hereticorum tibi ineptias nuntiandas. Neque enim ad catholice Ecclesie maiestatem pariter ac dignitatem pertinere debet, quid apud se hereticorum et schismaticorum  moliatur audacia. Nam et pars Nouatiani [a 1Kb] Maximum presbyterum, nuper ad nos a Nouatiano legatum missum, atque a nostra communicatione reiectum, nunc istic sibi fecisse pseudepiscopum dicitur. Nec tamen de hoc tibi scripseram; quando hec omnia contemnantur a nobis, et miserim tibi proxime nomina episcoporum istic constitutorum, qui integri et sani in Ecclesia catholica fratribus presunt. Quod utique ideo de omnium nostrorum consilio placuit tibi scribere [b 1Kb] ut erroris diluendi ac perspiciende ueritatis compendium fieret, et scires, tu et college nostri, quibus scribere, et litteras mutuo a quibus uos accipere oporteret: si quis autem preter hos, quos epistola nostra  complexi sumus, scribere uobis auderet, sciretis eum uel sacrificio uel libello  esse maculatum, uel unum de hereticis, peruersum scilicet et profanum. [c 1Kb] Nanctus tamen occasionem familiarissimi hominis et clerici, per Felicianum acolythum, quem cum Perseo collega nostro miseras, inter cetera que in notitiam tuam perferenda hinc fuerant, etiam de Fortunato isto tibi scripsi. Sed dum istic [d 1Kb] Felicianus frater noster uel uento retardatur, uel accipiendis aliis epistolis a nobis detinetur [e 1Kb] , Felicissimo  ad uos properante, preuentus est. Ita enim SEMPER SCELERA festinant, quasi contra innocentiam festinatione preualeant.

[5Kb] X. Per Felicianum autem significaui tibi, frater, uenisse Carthaginem Priuatum ueterem hereticum, in Lambesitana colonia ante multos fere annos ob multa et grauia delicta nonaginta episcoporum sententia condemnatum, antecessorum etiam nostrorum, quod et uestram conscientiam non latet. Fabiani et Donati litteris seuerissime notatum: qui cum causam suam apud nos in concilio, quod habuimus Idibus Maiis [f 1Kb] que proxime fuerunt, agere uelle se diceret, nec admissus esset, Fortunatum istum sibi pseudepiscopum dignum collegio suo fecit. uenerat etiam cum illo et Felix quidam, quem ipse extra  Ecclesiam in heresi pseudepiscopum olim constituerat. Sed et Iouinus et [g 1Kb] Maximus comites cum Priuato heretico adfuerunt, ob nefanda sacrificia et crimina in se probata, sententia nouem collegarum nostrorum condemnati, et iterato quoque a pluribus nobis anno priore in concilio abstenti. Cum his autem quatuor iunctus est et Repostus [h 1Kb] Suturnicensis, qui non tantum in persecutione ipse cecidit, sed et maximam  partem plebis sue sacrilega [a 1Kb] persuasione deiecit. Hi quinque cum paucis uel sacrificatis, uel male sibi consciis, Fortunatum sibi pseudepiscopum cooptarunt; ut criminibus in unum [b 1Kb] consentientibus talis esset scilicet rector, quales illi qui reguntur.

[1Kb] XI. Hinc iam et cetera mendacia, frater carissime, potes noscere, que illic [c 1Kb] homines desperati et perditi uentilauerunt: ut cum de sacrificatis uel de hereticis amplius, quam quinque pseudepiscopi, non fuerint qui Carthaginem uenerint, et Fortunatum sibi dementie sue socium constituerint; illi tamen, quasi filii diaboli et mendacio pleni, ausi sint, ut scribis, iactitare [d 1Kb] uiginti quinque episcopos adfuisse: quod mendacium et istic prius apud fratres nostros iactitabant, dicentes uiginti quinque episcopos de Numidia esse uenturos, qui sibi episcopum facerent;  quo in mendacio suo postea quam, quinque solis conuenientibus naufragis et a nobis abstentis, detecti sunt, atque confusi; Romam cum mendaciorum suorum merce nauigauerunt, quasi ueritas post eos nauigare non posset, que mendaces linguas rei certe probatione conuinceret. Atque hec est, frater [e 1Kb] , uera dementia, non cogitare, nec scire quod mendacia non diu fallant, noctem tam diu esse quam diu illucescat [f 1Kb] dies, clarificato autem die, et sole oborto, luci tenebras et caliginem cedere, et que grassabantur per noctem latrocinia cessare. Denique si nomina ab eis quereres, non haberent uel quos [g 1Kb] falso nominarent: tanta apud eos etiam malorum penuria  est, ut ad illos nec de sacrificatis nec de hereticis uiginti quinque colligi possint. Et tamen ad decipiendas aures simplicium et absentium, mendacio numerus inflatur: quasi, et si uerus esset hic numerus, aut ab  hereticis Ecclesia, aut ab iniustis iustitia uincatur.

[2Kb] XII. Nec me oportet, frater carissime, paria [h 1Kb] nunc cum illis facere, et ea que commiserunt, atque huc usque committunt, meo sermone decurrere; cum considerandum sit nobis, quid proferre et scribere sacerdotes Dei oporteat, nec tam dolor apud nos debeat, quam pudor loqui: et ne uidear prouocatus maledicta potius, quam crimina et peccata congerere. Taceo itaque de fraudibus Ecclesie factis; coniurationes et adulteria, et uaria delictorum genera pretereo: unum illud, in quo non mea, nec hominum, sed Dei causa est, de eorum facinore non puto esse reticendum; quod a primo statim persecutionis die, cum recentia delinquentium facinora feruerent, et sacrificiis nefandis non tantum diaboli altaria, sed adhuc manus ipse lapsorum atque ora fumarent, communicare  cum lapsis et penitentie agende intercedere non destiterunt. Clamat Deus: Sacrificans diis eradicabitur, nisi Domino soli . Et Dominus in Euangelio dicit: Qui me negauerit, negabo illum . Et alio loco indignatio et ira diuina non tacet, dicens: Illis fudistis libamina, et illis imposuistis sacrificia: super hec non indignabor? dicit Dominus : Et intercedunt ne rogetur Deus, qui indignari se ipse testatur. Intercedunt ne exoretur precibus et satisfactionibus Christus; qui negantem se negare profitetur.

[12Kb] XIII. Nos in ipso persecutionis tempore de hoc ipso litteras misimus, nec auditi sumus, concilio frequenter  acto, non consensione tantum nostra, sed et comminatione decreuimus, ut penitentiam fratres agerent, ut penitentiam non agentibus nemo temere pacem daret: et illi contra Deum sacrilegi, contra  sacerdotes Dei impio furore temerarii, de Ecclesia recedentes, et contra Ecclesiam parricidalia arma tollentes, elaborant ut opus suum diaboli malitia consummet, nec uulneratos [a 1Kb] diuina clementia in Ecclesia sua curet; miserorum penitentiam mendaciorum suorum fraude corrumpunt [b 1Kb] , ne Deo indignanti satisfiat; ne Christum Dominum suum, qui Christianus esse uel erubuit ante, uel timuit, postmodum  querat; ne ad Ecclesiam qui de Ecclesia recesserat, redeat. Datur opera, ne satisfactionibus [c 1Kb] et lamentationibus iustis delicta redimantur, ne uulnera lacrymis abluantur. Pax uera false pacis mendacio tollitur, salutaris sinus matris nouerca intercedente [d 1Kb] precluditur, ne de pectore atque ore lapsorum fletus et gemitus audiatur. Compelluntur adhuc insuper lapsi, ut linguis, atque ore quo in capitolio ante deliquerant,  sacerdotibus conuicium faciant; confessores, et uirgines, et iustos quoque fidei laude precipuos atque in Ecclesia gloriosos, contumeliis et maledicis uocibus [a 1Kb] prosequantur. A quibus quidem non tam nostrorum modestia et humilitas et pudor ceditur, quam illorum ipsorum spes et uita laceratur. Neque enim qui audit, sed qui facit conuicium, miser est; nec qui a fratre uapulat, sed qui fratrem cedit, in lege peccator est; et cum nocentes innocentibus iniuriam faciunt, illi patiuntur [b 1Kb] iniuriam, qui facere se credunt. Denique hinc illis percussa mens [c 1Kb] , et hebes animus, et sensus alienus est. Ira est Dei non intelligere delicta, ne sequatur penitentia [d 1Kb] , sicut scriptum est: Et dedit illis Deus spiritum transpunctionis ; ne reuertantur  scilicet, et curentur, et deprecationibus ac satisfactionibus iustis post peccata sanentur. Paulus apostolus in epistola sua ponit et dicit: Dilectum [e 1Kb] ueritatis non habuerunt, ut salui fierent; ac propterea mittet illis Deus operationem erroris, ut credant mendacio; ut iudicentur omnes qui non crediderunt ueritati: sed sibi placent in iniustitia . Primus felicitatis gradus est, non delinquere: secundus, delicta cognocere [f 1Kb] . Illic currit innocentia integra  et illibata que seruet, hic succedit medela que sanet: quod utrumque isti offenso Deo perdiderunt, ut amissa sit gratia que de Baptismi sanctificatione percipitur, et non subsit penitentia [g 1Kb] per quam culpa curatur. An putas, frater, leuia esse aduersus Deum facinora, parua et modica delicta, quod per illos non rogatur maiestas indignantis Dei? quod non timetur ira et ignis et dies Domini? quod, imminente Antichristo, exarmatur fides militantis populi [h 1Kb] , dum tollitur uigor et timor Christi? uiderint laici hoc quomodo curent; sacerdotibus labor maior incumbit in asserenda [i 1Kb] et [i 1Kb] procuranda Dei maiestate, ne quid uideamur in hac parte negligere, quando admoneat Dominus et dicat: Et nunc preceptum hoc ad uos est, o sacerdotes: si non audieritis, et si non posueritis  in corde uestro, ut detis honorem nomini meo, dicit Dominus; immittam in uos maledictionem, et maledicam benedictionem uestram . Honor ergo datur Deo, quando sic Dei maiestas et censura contemnitur, ut cum se ille indignari et irasci sacrificantibus dicat, et cum penas eternas et supplicia perpetua comminetur, proponatur a sacrilegis atque dicatur; ne ira cogitetur Dei, ne timeatur iudicium Domini, ne pulsetur ad Ecclesiam Christi:  sed sublata penitentia, nec ulla exomologesi criminis facta, despectis episcopis atque calcatis, pax a [a 1Kb] non ueris presbyteris uerbis fallacibus predicetur; et ne lapsi surgant, aut foris positi ad Ecclesiam redeant, communicatio [b 1Kb] a non communicantibus offeratur?

[27Kb] XIu. Quibus etiam satis non fuit ab Euangelio recessisse, spem lapsis satisfactionis et penitentie sustulisse, fraudibus inuolutos, uel adulteriis commaculatos, uel sacrificiorum funesta contagione pollutos,  ne Deum rogarent, ne in Ecclesia exomologesin criminum facerent, ab omni et sensu et fructu penitentie remouisse; foris sibi extra Ecclesiam et contra Ecclesiam constituisse [c 1Kb] conuenticulum perdite factionis, [d 1Kb] quo male sibi consciorum et Deum rogare ac satisfacere nolentium caterua conflueret: post ista adhuc insuper pseudepiscopo sibi ab hereticis constituto, nauigare audent, et ad Petri Cathedram atque ad Ecclesiam principalem, unde unitas  sacerdotalis exorta est, a schismaticis et profanis litteras ferre, nec cogitare eos esse Romanos, quorum fides. Apostolo predicante laudata est, ad quos perfidia habere non possit accessum. Que autem causa ueniendi et pseudepiscopum [a 1Kb] contra episcopum factum nuntiandi? Aut enim placet illis quod fecerunt, et in suo scelere perseuerant: aut si displicet et recedunt, sciunt quo reuertantur. Nam cum statutum sit [b 1Kb] ab omnibus nobis, et equum sit pariter ac iustum, ut uniuscuiusque causa illic audiatur, ubi est crimen admissum: et singulis pastoribus portio gregis sit adscripta [c 1Kb] , quam regat unusquisque et gubernet, rationem sui actus Domino redditurus; oportet utique eos, quibus presumus, non circumcursare,  nec episcoporum concordiam coherentem sua subdola et fallaci temeritate collidere; sed agere illic causam suam, ubi et accusatores [d 1Kb] habere et testes sui criminis possint: nisi si, paucis desperatis et perditis minor uidetur esse auctoritas episcoporum in Africa constitutorum, qui de illis iam iudicauerunt, et eorum conscientiam multis delictorum laqueis uinctam iudicii sui nuper grauitate damnarunt. Iam causa eorum cognita est: iam de eis dicta sententia est, nec censure congruit sacerdotum mobilis atque inconstantis animi leuitate reprehendi, cum Dominus doceat et dicat: Sit sermo uester, est est, non non .

[2Kb] Xu. Si eorum, qui de illis priore anno iudicauerunt,  numerus cum presbyteris et diaconis computetur, plures tunc adfuerunt iudicio et cognitioni, quam sunt iidem isti, qui cum Fortunato nunc uidentur esse coniuncti. Scire enim debes, frater carisrime, eum, postea quam pseudepiscopus ab hereticis factus est, iam pene ab omnibus esse desertum. Namque ii, quibus in preteritum prestigie obtendebantur, et dabantur uerba fallacia, quod simul ad Ecclesiam regressuri dicerentur; postea quam uiderunt illic pseudepiscopum factum, frustratos et deceptos se esse didicerunt, et remeant quotidie, atque ad Ecclesiam pulsant: nobis tamen, a quibus ratio Domino reddenda est, anxie ponderantibus et sollicite examinantibus, qui recipi et admitti ad Ecclesiam debeant. Quibusdam enim ita aut crimina  sua obsistunt, aut fratres [a 1Kb] obstinate et firmiter renituntur, ut recipi omnino non possint [b 1Kb] cum scandalo et periculo plurimorum. Neque enim sic putamina [c 1Kb] quedam colligenda sunt, ut que integra et sana sunt uulnerentur: nec utilis aut consultus est pastor, qui ita morbidas et [d 1Kb] contactas oues gregi admiscet, ut gregem totum mali coherentis afflictatione contaminet [e 1Kb] . O si posses, frater carissime, istic interesse nobiscum, cum praui isti et peruersi [f 1Kb] de schismate reuertuntur! uideres quis mihi labor sit persuadere patientiam fratribus nostris, ut, animi dolore sopito, recipiendis malis curandisque consentiant. Namque ut gaudent et letantur cum tolerabiles et minus culpabiles redeunt, ita contra fremunt et reluctantur, quoties inemendabiles et  proterui, et uel adulteriis uel sacrificiis contaminati, et post hec adhuc insuper et superbi, sic ad Ecclesiam remeant, ut bona intus ingenia corrumpant.  uix plebi persuadeo, immo extorqueo, ut tales patiantur admitti: et iustior factus est fraternitatis dolor ex eo, quod unus atque alius, obnitente plebe [g 1Kb] et contradicente, mea tamen facilitate suscepti, peiores exstiterunt quam prius fuerant [h 1Kb] , nec fidem penitentie seruare potuerunt, quia nec cum uera penitentia uenerant.

[1Kb] XuI. De istis uero quid dicam, qui nunc ad te cum Felicissimo omnium criminum reo nauigauerunt, legati a Fortunato pseudepiscopo missi, tam falsas ad te litteras afferentes, quam est et ipse, cuius litteras ferunt, falsus; quam est eius peccatorum [i 1Kb] multiplex conscientia, quam execrabilis uita, quam turpis: ut et si in Ecclesia essent, eiici tales de Ecclesia debuissent? Denique quia conscientiam suam norunt,  nec [i 1Kb] audent uenire, aut ad Ecclesie limen accedere; sed foris per prouinciam circumueniendis fratribus et spoliandis pererrant: et omnibus iam satis noti, atque undique pro suis facinoribus exclusi, illuc etiam ad uos nauigant. Neque enim illis potest frons esse ad nos accedendi, aut apud nos consistendi; cum sint acerbissima et grauissima crimina, que eis a fratribus ingerantur. Si iudicium nostrum uoluerint experiri, ueniant. Denique si qua illis excusatio et defensio potest esse, uideamus quem habeant satisfactionis sue sensum, quem afferant penitentie fructum: nec Ecclesia istic cuiquam [k 1Kb] cluditur, nec episcopus [l 1Kb] alicui denegatur; patientia et facilitas et humanitas nostra uenientibus presto est. Opto omnes in Ecclesiam regredi, opto uniuersos commilitones notros  intra Christi castra et Dei Patris domicilia concludi: Remitto omnia, multa dissimulo, studio et uoto colligende fraternitatis, etiam que in Deum commissa sunt  non pleno iudicio religionis examino, delictis plus quam oportet remittendis pene ipse delinquo: amplector prompta et plena dilectione cum penitentia reuertentes, peccatum suum satisfactione humili et simplici confitentes.

[2Kb] XuII. Si qui autem sunt, qui putant se ad Ecclesiam non precibus, sed minis regredi posse; aut existimant aditum se sibi non lamentationibus et satisfactionibus, sed terroribus facere: pro certo habeant, contra tales clusam stare Ecclesiam Domini, nec castra Christi inuicta et fortia, et Domino tuente munita, minis cedere. Sacerdos Dei Euangelium tenens, et Christi precepta custodiens, occidi potest, non potest uinci. Suggerit et subministrat nobis exempla uirtutis ac fidei Zacarias [a 1Kb] antistes Dei, qui cum terreri  minis et lapidatione [b 1Kb] non posset, in templo Dei occisus est; clamans et identidem dicens, quod nos quoque contra hereticos clamamus et dicimus: Hec dicit Dominus [c 1Kb] , dereliquistis uias Domini, et Dominus derelinquet uos [d 1Kb] . Neque enim, quia pauci temerarii et improbi, celestes [e 1Kb] et salutares uias Domini derelinquunt [f 1Kb] , et sancta non agentes a sancto Spiritu deseruntur; ideo et nos diuine traditionis immemores esse debemus, ut maiora esse furentium scelera, quam sacerdotum iudicia censeamus; aut plus existimemus ad impugnandum posse humana conamina,  quam quod [g 1Kb] ad protegendum preualet diuina tutela.

[2Kb] XuIII. An ad hoc, frater carissime, deponenda est catholice Ecclesie dignitas, et plebis intus posite fidelis atque incorrupta maiestas, et sacerdotalis quoque auctoritas ac potestas, ut iudicare uelle se dicant de Ecclesie preposito extra Ecclesiam constituti [h 1Kb] , de Christiano heretici, de sano saucii, de integro uulnerati, de stante lapsi, de iudice rei, de sacerdote sacrilegi? Quid superest, quam ut Ecclesia Capitolio cedat et recedentibus sacerdotibus, ac Domini altare remouentibus [i 1Kb] , in cleri nostri sacrum uenerandumque consessum simulachra atque idola cum aris suis transeant, et Nouatiano declamandi aduersum nos atque increpandi largior et plenior materia prestetur; si ii qui sacrificauerunt, et  Christum publice negauerunt, non tantum rogari, et sine acta penitentia admitti, sed adhuc insuper ceperint terroris sui potestate dominari?

[4Kb] XIX. Si pacem postulant, arma deponant: si satisfaciunt, quid minantur? Aut si comminantur, sciant quia a sacerdotibus Dei non timentur. Neque enim et Antichristus cum uenire ceperit, introibit in Ecclesiam, quia minatur; aut armis eius et uiolentie ceditur, quia resistentes perempturum se esse profitetur. Armant nos heretici, dum nos putant sua comminatione terreri: nec in [i 1Kb] pace nos deiiciunt,  sed magis erigunt et accendunt, dum ipsam pacem persecutione peiorem fratribus faciunt. Et optamus quidem, ne quod loquuntur furore, impleant crimine; nec qui uerbis perfidis [a 1Kb] et crudelibus peccant, factis quoque delinquant. Oramus ac deprecamur Deum, quem prouocare illi et exacerbare non desinunt, ut eorum corda mitescant, ut, furore deposito, ad sanitatem mentis [b 1Kb] redeant, ut pectora operta [c 1Kb] delictorum tenebris penitentie lumen agnoscant; et magis petant fundi pro se preces atque orationes antistitis, quam ipsi fundant sanguinem sacerdotis. Si autem in suo furore permanserint, atque in istis insidiis ac minis suis parricidalibus crudeliter perseuerauerint, nullus Dei sacerdos sic infirmus est, sic iacens et abiectus, sic imbecillitate  humane mediocritatis inualidus, qui non contra hostes et impugnatores Dei diuinitus erigatur, cuius non humilitas et infirmitas uigore et robore Domini protegentis [d 1Kb] animetur. Nostra nichil interest, aut a quo, aut quando perimamur [e 1Kb] , mortis et sanguinis premium de Domino recepturi. Illorum flenda et lamentanda [f 1Kb] conditio est, quos sic diabolus excecat, ut eterna gehenne supplicia non cogitantes, Antichristi iam propinquantis aduentum conentur imitari.

 [1Kb] XX. Et quamquam sciam, frater carissime, pro mutua dilectione quam debemus [g 1Kb] , et exhibemus inuicem nobis, florentissimo illic clero [h 1Kb] tecum presidenti, et sanctissime atque amplissime plebi legere te semper litteras nostras, tamen nunc et admoneo et peto, ut quod alias sponte atque honorifice facis, etiam petente me facias, ut hac epistola mea lecta, si quod illic contagium uenenati sermonis et pestifere seminationis irrepserat, id omne de fratrum auribus et pectoribus exuatur, et bonorum integra ac sincera dilectio [i 1Kb] ab omnibus heretice detractionis sordibus repurgetur.

[2Kb] XXI. Declinent autem de cetero fortiter, et euitent dilectissimi fratres nostri uerba et colloquia eorum, quorum sermo ut cancer serpit: sicut Apostolus  dicit: Corrumpunt ingenia bona confabulationes pessime . Et iterum: Hereticum hominem post unam correptionem euita, sciens quia peruersus est huiusmodi [i 1Kb] , et peccat, et est a semetipso damnatus [k 1Kb] . Et per Salomonem loquitur Spiritus sanctus: Peruersus, inquit, in ore suo portat perditionem [l 1Kb] , et in labiis suis ignem condit . Item denuo monet dicens: Sepi aures tuas spinis, et noli audire linguam  nequam . Et iterum: Malus obaudit lingue iniquorum iustus autem non intendit labiis mendacibus . Quod quamquam sciam illic fraternitatem nostram, uestra scilicet prouidentia munitam [a 1Kb] , sed et sua uigilantia satis cautam, nec capi hereticorum uenenis posse, nec decipi, tantumque apud illos preualere magisteria et precepta diuina, quantus illis in Deum timor est: tamen ex abundanti uel sollicitudo nostra, uel caritas scribere ad uos ista persuasit, ut nulla cum talibus commercia copulentur, nulla cum malis conuiuia uel colloquia misceantur, simusque ab eis tam separati, quam sunt illi de Ecclesia profugi [b 1Kb] ; quia scriptum est: Si autem et Ecclesiam contempserit, sit tibi tamquam ethnicus et publicanus : et beatus Apostolus  [c 1Kb] non monet tantum, sed et iubet a talibus recedatur. Precipimus, inquit, uobis in nomine Domini Iesu Christi, ut recedatis ab omnibus fratribus ambulantibus inordinate, et non secundum traditionem quam acceperunt a nobis. Nulla societas fidei et perfidie potest esse. Qui cum Christo non est [d 1Kb] , qui aduersarius Christi est, qui unitati et paci eius inimicus est, nobiscum non potest coherere. Si cum precibus et satisfactionibus ueniunt, audiantur: si maledicta et minas ingerunt, respuantur. Opto te, frater carissime, semper bene ualere.




ANNO CHRISTI CCLII.
EPISTOLA XIII. SANCTI CYPRIANI AD S. CORNELIUM PAPAM.



 ARGUMENTUM. Cyprianus Cornelio gratulatus quod forti confessione populo suo ad confitendum sese ducem prebuerit, in Romanorum laudes excurrit. Tum aduersam Nouatiani sortem perstringit. Demum ad proximum agonem qui sese preparare mutuo debeant exponit.

CYPRIANUS CORNELIO FRATRI SALUTEM.

[2Kb] I. Cognouimus, frater carissime, fidei ac uirtutis uestre testimonia gloriosa: et confessionis uestre honorem sic exsultanter accepimus, ut in meritis ac laudibus uestris nos quoque participes et socios computemus. Nam cum nobis et Ecclesia una sit, et mens iuncta, et indiuidua concordia; quis non [e 1Kb] sacerdos in consacerdotis sui laudibus tamquam in suis propriis gratuletur? aut que fraternitas non in fratrum  gaudio ubique letetur? Exprimi satis non potest, quanta istic exsultatio fuerit et quanta letitia, cum de uobis prospera et fortia comperissemus, ducem te illic confessionis fratribus exstitisse; sed et confessionem ducis de fratrum confessione creuisse [f 1Kb] : ut dum precedis ad gloriam, multos feceris glorie comites, et confessorem populum suaseris fieri, dum primus paratus es pro omnibus confiteri: ut non inueniamus quid prius predicare in uobis debeamus, utrumne tuam promptam et stabilem fidem, an inseparabilem fratrum caritatem. uirtus illic episcopi precedentis publice comprobata est, adunatio sequentis fraternitatis ostensa est. Dum apud uos unus animus et una uox est, Ecclesia omnis Romana confessa est.

 [7Kb] II. Claruit, [g 1Kb] frater carissime, fides quam de uobis  beatus Apostolus predicauit. Hanc laudem uirtutis et roboris firmitatem iam tunc in spiritu preuidebat, et preconio futurorum merita uestra contestans, dum parentes laudat, filios prouocabat [a 1Kb] . Dum sic unanimes [b 1Kb] , dum sic fortes estis, magna et ceteris fratribus unanimitatis et fortitudinis exempla tribuistis. Docuistis granditer Deum timere, Christo firmiter adherere, plebem sacerdotibus in periculo iungi, in persecutione fratres a fratribus non separari; concordiam simul iunctam uinci omnino non posse; quidquid simul petitur a cunctis, Deum pacis pacificis exhibere. Prosilierat aduersarius terrore uiolento Christi castra turbare; sed quo impetu uenerat, eodem impetu pulsus est [c 1Kb] ; et quantum formidinis et terroris attulit, tantum fortitudinis inuenit  et roboris. Supplantare se iterum posse crediderat Dei seruos, et uelut tyrones et rudes, quasi minus paratos [d 1Kb] et minus cautos, solito suo more concutere. Unum primo aggressus [e 1Kb] , ut lupus ouem secernere a grege, ut accipiter columbam ab agmine uolantium  separare tentauerat [f 1Kb] : nam cui non est aduersus omnes satis uirium, circumuenire querit solitudinem singulorum. Sed retusus adunati exercitus fide pariter et uigore, intellexit milites Christi uigilare iam sobrios, et armatos ad prelium stare; uinci non posse, mori posse; et hoc ipso inuictos esse, quia mori non timent; nec repugnare contra impugnantes, cum occidere innocentibus nec nocentes liceat [g 1Kb] , sed prompte et animas et sanguinem tradere: ut cum tanta in seculo malitia et seuitia grassetur, a malis et seuis uelocius recedatur. Quale illud fuit sub oculis Dei spectaculum gloriosum? quale, in conspectu Christi [h 1Kb] eius Ecclesie sue gaudium, ad pugnam quam tentauerat hostis inferre, non singulos milites, sed tota simul castra prodisse? Omnes enim constat  uenturos fuisse, si audire potuissent; quando accurrerit properanter [i 1Kb] et uenerit, quisquis audiuit. Quot [i 1Kb] illic lapsi gloriosa confessione sunt restituti? Steterunt fortes, et ipso dolore penitentie facti ad prelium fortiores; ut appareat nuper subitatos esse,  et noue atque insuete rei pauore trepidasse; rediisse ad se postmodum fidem ueram, et uires suas de Dei timore collectas ad omnem patientiam constanter et firmiter roborasse, nec iam stare ad criminis ueniam, sed ad passionis coronam.

[5Kb] III. Quid ad hec Nouatianus, frater carissime? Utrumne iam deponit errorem? an uero, qui dementium mos est, ipsis bonis et prosperis nostris plus adactus est ad furorem [a 1Kb] ; et quo magis ac magis dilectionis ac fidei crescit hic gloria, illic dissensionis et zeli recrudescit insania; nec uulnus suum miser curat, sed adhuc grauius et se et suos uulnerat; in perniciem fratrum lingua sua perstrepens, et facundie uenenate  iacula contorquens; magis durus [b 1Kb] secularis philosophie prauitate, quam philosophie Dominice [c 1Kb] , lenitate pacificus; desertor Ecclesie, misericordie hostis, interfector penitentie [d 1Kb] , doctor superbie, ueritatis corruptor, perditor caritatis [e 1Kb] ? Agnoscitne [f 1Kb] iam qui sit sacerdos Dei, que sit Ecclesia et domus Christi, qui sint Dei serui quos diabolus infestet, qui sint Christiani quos Antichristus impugnet? Neque enim querit illos quos iam subegit, aut gestit euertere quos iam suos fecit. Inimicus et hostis Ecclesie [g 1Kb] quos alienauit ab Ecclesia et foras duxit, ut captiuos et [h 1Kb] uinctos p contemnit, et preterit eos, et  pergit lacessere, in quibus Christum cernit habitare.

[2Kb] Iu. Quamquam et si aliquis ex talibus fuerit apprehensus, non est quod sibi quasi in confessione nominis [a 1Kb] blandiatur: cum constet, si occisi eiusmodi extra Ecclesiam fuerint, fidei coronam non esse, sed penam potius esse perfidie; nec in domo Dei inter unanimes habitaturos esse, quos uidemus de pacifica et diuina domo furore discordie recessisse.

[22Kb] u. Hortamur plane, quantum possumus, frater carissime, pro caritate mutua qua nobis inuicem coheremus, ut quoniam prouidentia Domini monentis  instruimur, et diuine misericordie consiliis salubribus admonemur appropinquare iam certaminis [b 1Kb] et agonis nostri diem, ieiuniis, uigiliis, orationibus insistere cum omni plebe non desinamus. Incumbamus gemitibus assiduis et deprecationibus crebris. Hec sunt enim nobis arma celestia, que stare et perseuerare fortiter faciunt: hec sunt munimenta spiritalia et tela diuina, que protegunt. Memores nostri inuicem simus, concordes atque unanimes, utrobique pro nobis semper oremus, pressuras et angustias mutua caritate releuemus. Et si quis istinc nostrum [c 1Kb] prior diuine dignationis celeritate  precesserit, perseueret apud Dominum nostra dilectio pro fratribus et sororibus nostris apud misericordiam  Patris non cesset oratio. Opto te, frater carissime, semper bene ualere.





APPENDIX PRIMA. EPISTOLAE CORNELIO ADSCRIPTAE. 





MONITUM IN EPISTOLAM SEQUENTEM.


Ex archiuo uiennensis ecclesie eruta, et Iohannis a Bosco opera in bibliotheca Floriacensi edita, postmodum  a Baronio ad ann. 355, et inter concilia recusa est: sed nichilo maiorem pre se fert sinceritatis speciem, quam superiores ex eodem archiuo descripte. Primo quidem in ipsa salutatione Lupicinus,  contra morem huius seculi, archiepiscopus appellatur. Id quidem Baronius emendare curauit, et pro archiepiscopo, substituit episcopo: sed cum nullius ueteris codicis auctoritate correctionem suam fulciuerit, manet ipsa suppositionis nota. Neque magis eodem euo usitatum est Misse nomen, uti iam in supposititias Pii epistolas est obseruatum. Quis etiam ante persecutionem, qua interiit Cornelius, Missas publice agere Christianis licuisse largiatur? Hoc tamen sonant, que in subnexa epistola Cornelii nomine scribuntur. Preterea secundum Iohannem a Bosco Florentius Lupicini decessor »tempora Gordiani,  Philippi, Decii Galli et uolusiani decucurrit.« At qui uolusianus tantum anno 252 ante iulii mensis exitum creatus est Augustus, et Cornelius medio mense septembre anni eiusdem uiuendi finem fecit, cum aliquanto antea comprehensus, Deum confessus, ac relegatus fuisset; adeo ut Cypriano confessionem eius rescire, et gratulatorias de illa litteras ad ipsum scribere licuerit. Quandonam igitur scribi hec epistola potuit? aut cur Cornelius nichil in ea de comprehensione et confessione sua, nichil de recenti Lupicini ordinatione loquitur?



EPISTOLA I. CORNELIUS EPISCOPUS FRATRI LUPICINO uIENNENSI ARCHIEPISCOPO [a 1Kb] SALUTEM.


Scias, frater beatissime [b 1Kb] , aream Dominicam uento persecutionis acerrime commoueri, et edictis imperatorum Christianos ubique tormentis uariis affici. Nam in urbe Roma prefectus [c 1Kb] ad hoc constitutus est. Unde neque publice, neque in cryptis notioribus Missas agere Christianis licet. Exhortetur itaque Charitas uestra omnes credentes in Christum, ne timeant eos qui occidunt corpus, sed potius eum qui habet corpus et animam potestatem perdendi . Iam plures fratrum martyrio coronati sunt. Ora ut perficiamus cursum nostrum nobis a Domino reuelatum. uale, frater in Domino, et saluta omnes qui nos amant in Christo.



EPISTOLA II. CORNELII PAPAE AD CYPRIANUM.


In nouissima Cypriani editione Steph. Baluzii studio  adornata primum ex mss. Bohieriano et Remigiano prodiit. Mirum est eam ab erudito uiro uel ut dubiam proponi potuisse, cum nullum ueri characterem pre se ferat. Indigna est amicitia, que Cornelio cum Cypriano ad mortem usque fuit. Neque minus pugnat cum historica ueritate, ex qua controuersiam de Baptismo hereticorum tantum post Cornelii mortem inter Romanum pontificem et Carthaginensem natam esse, atque ex epistole secunde Cypriani ad Stephanum papam occasione fuisse excitatam, uel ex Cyprianice huius epistole lectione liquet. Ubi igitur Rufinus, lib. uII, c. 2, controuersiam de Baptismo hereticorum sub Cornelii pontificatu  cepisse scribit, contra temporum accuratam notitiam, quod insolens ei non est, peccare dicendus est. Eum uero illic id quod Stephani est, Cornelio tribuere, sola uerborum illius relatione omnibus palam fiet. Cumque, inquit, id a Cypriano et ceteris pene omnibus per Africam sacerdotibus oportere fieri  decerneretur; Cornelius et ceteri omnes per Italiam sacerdotes huiusmodi decretum, manente concordia, refutarunt, statuentes antiquitus a patribus super hoc traditam regulam debere seruari: que continebat, post abiectionem praui et confessionem recti dogmatis, sola eos manus impositione purgandos. Ibi enim si Cornelii loco substituatur Stephanus, cum Cypriani, Augustini, aliorumque  Scriptorum dictis Rufinus prorsus concordabit.

Dilectionis tue non delectabilia et contra fidei regulam scripta suscepi, in quibus nauseas recognoui, et uenena sermonum aduersus catholicam per totum orbem diffusam Ecclesiam horribilibus a te superseri zizaniis non laudaui. Que peto uelociter tollas ac predamnes. Quod prius quidem te facere oportebat, quam in mundo lethale uirus adspersum simplicium et innocentium interficeret mentes. Non ergo dignum est rebaptizare. Ergo eradica et extrica, ut diximus, florulentis sermonibus atque dignis per posteriorem epistolam priora scripta, que contra catholicam fidem seruare censuerunt genimina uiperarum. Non enim decet tante urbis antistitem excellentissimumque  doctorem, ut dum putas heresis Baptisma predamnandum, uerum Baptisma sermonibus maculare [d 1Kb] audias, que doles contra Apostolum scilicet repugnare dicentem: Unus Deus, una fides, unum Baptismum.





APPENDIX SECUNDA. DECRETALES EPISTOLAE S. CORNELIO PAPAE ADSCRIPTAE. 



EPISTOLA PRIMA. DE TRANSLATIONE CORPORUM APOSTOLORUM PETRI ET PAULI: ET DE NOuATO, ALIISQUE HAERETICIS.
 [5Kb]

Charissimis atque dilectissimis fratribus, sancte Dei Ecclesie filiis, et omnibus Domino recta fide famulantibus, Cornelius episcopus.

uidens [a 1Kb] caritatis uestre beneuolentiam, quia Apostolorum amatores estis, eorumque fidem et doctrinam tenetis, decreui uobis scribere, Domino auctore, quedam ex his que nunc temporis necessaria sunt sciri, et que apud nos in Ecclesia Romana, auxiliante Domino, meritis Apostolorum nuper acta sunt siue geruntur: quoniam, patrocinante caritate, credo uos paterna gratia scripta sedis apostolice libenter  suscipere, et mandata eius peragere, atque de eius profectibus gratulari: quia quisquis se in radice caritatis inserit, nec a uiriditate deficit, nec a fructibus inanescit, nec amore fecunditatis opus efficax amittit. Ipsa enim caritas exercet corda fidelium, sensus corroborat, ut nichil graue, nichil difficile, sed fiat totum dulce quod agitur, dum eius proprium sit, nutrire concordiam, seruare mandata, atque dissociata coniungere, praua dirigere, et ceteras uirtutes perfectionis sue munimine solidare.

Quapropter rogo uos nobis congratulari, quia rogatu cuiusdam deuote femine atque nobilissime matrone  Lucine leuata sunt corpora Apostolorum Petri et Pauli de Catatumbis. Et primo quidem beati Pauli corpus, leuatum silentio, positum est in predio predicte matrone, uia Ostiensi ad latus ubi decollatus est. Postea uero beati Apostolorum principis Petri accepimus corpus, et condecenter posuimus illud iuxta locum ubi crucifixus est, inter corpora sanctorum episcoporum in templo Apollinis, in monte Aureo, in uaticano palatii Neroniani, tertio kalendarum iuliarum die, orantes Deum et Dominum nostrum Iesum Christum, ut, intercedentibus suis sanctis Apostolis, maculas uestrorum purget peccatorum, et in sua uos conseruet uoluntate diebus uite uestre, et in fructu boni operis uos perseuerabiles reddat. uos uero his congaudete, quia et ipsi sancti Apostoli de uestro  congratulantur gaudio. uos semper Deum laudate, et ipse glorificetur in uobis. Scriptum est enim: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo.  . Tantum enim a nobis exigitur, quantum possumus famulatus nostri obsequio commendare [b 1Kb] . Unde quidem tanto nos necesse est importunis predicationibus insistere, quanto nobis perfecte negotiationis creditur duplicata talentorum assignatio, atque dominice uocis ad suscipiendam eius requiem suadet assertio.

Hec inuidens antiquus hostis suscitauit nobis aduersarium Nouatum, recte fidei et sancte doctrine  emulum, qui extra Ecclesiam ordinauit Nouatianum, et in Africa Nicostratum, utrosque hereticos, sicut ille erat. Hic uero conatibus quibus potuerunt, multos a recta et catholica fide suadentes recedere fecerunt, et post se in peruersam et Deo odibilem doctrinam corruere persuaserunt. Sed sicut istorum tergiuersationibus nimis sumus contristati, et de eorum perditione contriti, sic de aliorum conuersatione, Domino auxiliante, sumus letificati. Deus autem omnipotens, qui tristibus miscet leta, oppido nos letificauit, quod quidam confessores, qui dudum fuerunt fideles, a nobis et a recta fide, diabolo instigante, se separantes, cum Maximo presbytero ad Ecclesiam catholicam et fidem rectam sunt reuersi, et denuo, sicut prius [a 1Kb] , facti sunt confessores fideles.  Quapropter, karissimi, hortamur uos et deprecamur per Dominum nostrum Iesum Christum, predictos hereticos et omnes quos a recta fide et doctrina apostatare cognoueritis, exhortationibus et bonis studiis uestris ad catholicam fidem et rectam doctrinam conuertere contendite, et in Dei uoluntate persistere suadete. Et non solum hos, sed omnes qui nondum fidem rectam perceperunt, ad catholicam fidem perducere festinate. Quia neque mors, neque uita, neque angeli, neque principatus, neque instantia, neque futura, neque fortitudo, neque altitudo, neque profundum, neque creatura alia, Magistro Gentium docente, poterit nos separare a caritate Domini nostri Iesu Christi , et, que in ipso est, a recta fide. Nolite itaque amittere confidentiam uestram, que magnam habet remunerationem.  Patientia enim nobis necessaria est ad colluctationes aduersariorum, quatenus fidem intemeratam usque in finem conseruantes, repromissionem percipiamus, quam repromisit his qui legitime certare properant. Adhuc enim modicum aliquantulum, qui uenturus est, ueniet, et non tardabit . Ecce enim iudex  ante ianuam assistit , coronas hilariter promittens his qui pro eo passionibus submittuntur. Quod si subtraxerit se quis, non placebit anime mee , sed cadet de promissione propter negationem. Nos autem non sumus subtractionis filii in perditionem, sed fidei in acquisitionem anime. Propter quod assumite [b 1Kb] armaturam Dei, ut possitis resistere in die malo, aduersus [c 1Kb] omnes inimicos sancte ecclesie et uestros, et induite uos loricam iustitie, et calceati pedes in preparatione Euangelii pacis, in omnibus assumentes scutum fidei, in quo possitis omnia iacula nequissimi [d 1Kb] ignita exstinguere. Et galeam salutis assumite [e 1Kb] , et gladium Spiritus quod est uerbum Dei, per omnem orationem et obsecrationem , radicati et fundati in solatio fratrum pro Christo Iesu  domino nostro. Sed et nunc, fratres, commendamus uos Domino, et [f 1Kb] omnes uerbo gratie eius, qui potest perficere, et dare hereditatem nobis cum omnibus sanctis . Ipse autem Deus pacis et [g 1Kb] consolationis det uobis idipsum sapere in alterutrum , ut uobis inuicem succurratis, et non sitis diuisi, ut unanimes, uno ore et uno corde honorificetis eum, in concordiam et consolationem fratrum, qui potest confirmare uos secundum euangelium eius, iuxta reuelationem eterni mysterii, temporibus scilicet perpetuis , quibus uobis futurorum gaudiorum largienda sunt munera. Summopere consider re etiam debetis, quod illi qui fratribus inuident, eosque damnare atque perdere cupiunt, per se [h 1Kb] sua dogmata destruunt. Dicit enim Dominus: Omne regnum in se diuisum non stabit; et omnis scientia et lex aduersum se diuisa,  non stabit. Ideoque necesse est, ut concordialiter salubres suscipiatis hortatus, nichil per contentionem agentes, sed ad omne studium deuotionis unanimes, diuinis et apostolicis constitutionibus pareatis. Data septimo [i 1Kb] idus septembris, Decio et Maximo uiris clarissimis consulibus.



EPISTOLA II. AD RUFUM [a 1Kb] CePISCOPUM ORIENTALEM.


ARGUMENTUM.---Ne sacerdotes Domini, sicut uulgus solet facere, presumant iurare uel compellantur. 1. Si sacramentum ab episcopis fieri debeat. 2. De causis episcoporum, et ut quidquid aduersus absentes agitur, uacuum habeatur.

CORNELIUS EPISCOPUS RUFO [b 1Kb] CePISCOPO [c 1Kb] IN DOMINO SALUTEM.

[1Kb] Exigit dilectio tua, frater carissime, ut ex auctoritate Sedis apostolice tuis deberemus consultibus  respondere. Quod licet non prolixe, sed succincte agere festinaremus, propter quasdam importunitates, que nostris prepedientibus peccatis, in nos superuenere, tuis tamen per reliqua sanctorum Patrum instituta studiis perquirere latius et inuestigare permittimus. Non enim potest mens attrita, et oneribus atque importunitatibus grauata, tantum boni peragere, quantum delectata et oppressionibus soluta. Non ergo ista ob id pretulimus, ut hec et alia, que necessaria fore cognouerimus, tue sanctitati uelimus denegare: sed quod hic minus inuenitur, latius perquiratur.

[1Kb] I. Sacramentum autem hactenus a summis sacerdotibus uel Dei [d 1Kb] ministris exigi, nisi pro fide recta, minime cognouimus, nec [e 1Kb] spontaneos iurasse reperimus. Summopere ergo sanctus Iacobus  apostolus prohibens sacramentum, loquitur, licens: Ante omnia, fratres mei, nolite iurare, neque per celum, neque per terram, neque aliud quodcumque iuramentum. Sit autem sermo uester, est, est, Non, non: ut non sub iudicium decidatis . Et Dominus in Euangelio: Audistis quia dictum est antiquis: Non peierabis, reddes autem Domino iuramenta tua. Ego autem dico uobis non iurare omnino, neque per celum, quia thronus Dei est: neque per terram, quia scabellum est pedum eius: neque per Hierosolymam, quia ciuitas magni regis est: neque per caput tuum iuraueris, quia non potes unum capillum album facere aut nigrum. Sit autem sermo uester. Est, est, Non, non: quod autem his abundantius est, a malo est, . Id est, ab exigente  et a iurante. Hec, frater carissime, ipse Dominus  prohibet, id est, non debere iurare. Hec Apostoli maxime omnes, hec sancti uiri predecessores nostri, qui huic sancte uniuersali apostolice Ecclesie prefuerunt ante nos, hec Prophete et reliqui sancti doctores, per uniuersum mundum dispersi ad predicandum, iuramenta fieri uetant. Quorum nos exempla [f 1Kb] si ceperimus enumerare, aut in schedula hac inserere, ante deficiet hora diei, quam eorum exempla de hac causa prohibita. Que nos sequentes, sanctorum Apostolorum, eorumque successorum iura firmamus, et sacramenta incauta fieri prohibemus. Unde et ipse Dominus in tabulis lapideis, quas Mosi dedit, propria manu scripsit, dicens: uide ne assumas nomen Domini tui in uanum: . Et reliqua. Nos autem, ut paulo superius prelibauimus,  sacramentum [g 1Kb] episcopos nescimus oblatum, nec umquam fieri debet: quoniam, ut supra memoratum est, preceptum est a Domino non iurandum, neque per celum, quia thronus Dei est: neque per terram, quia scabellum est pedum eius: neque per caput suum, quia nullus potest unum capillum creare . Unusquisque enim sicut ante altare stans, Dei timorem habet pre oculis, et propriam conscientiam mundam seruat Deo, quod in memoria retinet, nullatenus habet intermittere, quoniam, os quod mentitur, occidit animam . Et Apostolus ait: Loquimini ueritatem unusquisque cum proximo suo, quoniam sumus inuicem membra . Et alibi: Nolite mentiri inuicem .

Hec sunt precepta Saluatoris, hec Prophetarum,  hec sanctorum Patrum instituta. Que si quis in uanum duxerit, hostis est anime sue: quia nemo contra Prophetas, nemo contra Apostolorum, nemo contra Euangelium facit aliquid absque periculo . Et summopere preuidendum est, ne pastorem suum oues, que ei commisse fuerant, reprehendere  neque accusare presumant: quoniam tales accusationes uim non habent, neque eis nocere possunt. Unum uero, karissimi, ut ait beatus apostolus Petrus, Non lateat uos, quia unus dies apud Dominum sicut mille anni, et mille anni sicut unus dies. Non tardat Dominus promissis [h 1Kb] , sed patienter agit propter uos, nolens aliquos perire, sed omnes ad penitentiam reuerti. Adueniet autem dies Domini ut fur, in qua celi magno impetu transient, elementa uero  calore soluentur . Cum hec igitur  omnia dissoluenda sint, ex his potestis considerare, quales oportet uos esse in sanctis conuersationibus et pietatibus, exspectantes et properantes in aduentum diei Dei, per quem celi ardentes soluentur, et elementa ignis ardore tabescent. »uos autem, karissimi, dixit Iudas apostolus  memores estote uerborum que predicta sunt ab apostolis Domini nostri Iesu Christi, qui dicebant uobis, quoniam in nouissimo tempore uenient illusores, secundum sua desideria ambulantes [a 1Kb] impietatum. Hi sunt qui segregant semetipsos, animales, spiritum non habentes. uos autem karissimi, superedificantes uosmetipsos sanctissime uestre fidei, in spiritu sancto orantes, ipsos uos in dilectione Dei seruate, exspectantes misericordiam  Domini nostri Iesu Christi in uitam eternam. Et hos quidem arguite iudicatos, illos uero saluate de igne rapientes. Aliis autem miseremini in timore, odientes et eam, que carnalis est maculatam tunicam.« Nullus enim sacerdotum causam suam alieno committat iudicio, nisi ad Sedem apostolicam fuerit appellatum. Sed unusquisque comprouinciales iudices, et notos habeat, nisi aliquam uim temerarie multitudinis illic timuerit, aut infestos, aut suspectos inibi iudices habuerit, pro quibus causis ad maioris auctoritatis iudices, et ad alias prouincias appellare et uenire concessum est.

[1Kb] II. Omnia ergo que aduersus [b 1Kb] absentes in omni negotio aut loco aguntur aut iudicantur, omnino euacuentur: quoniam absentem nullus addicit, nec  ulla lex damnat. Facile ergo homo hominem fallere potest, non tamen Deum, cuius oculis omnia nuda sunt et aperta. Unde ait propheta: Dominus nouit cogitationes hominum, quoniam uane sunt . Sapiens ergo non est qui nocet. Nec quidquam mali uult, qui fidelis est, aut cuiquam insidias machinatur. Hortamur, frater, et monemus tuam dilectionem, ut omnes semper, prout melius potueris, adiuues, confortes et consoleris. Et sacramenta, super quibus hanc sanctam Romanam, ac uniuersalem Ecclesiam consulere uoluisti, fieri prohibeas, et neminem umquam infestes aut noceas. Hec, frater, ad reliquorum fratrum notitiam tua faciat sanctitas peruenire, ut omnes hec mala caueant. Et sicut generaliter tam ab ipso Domino, quam a sanctis et reliquis  apostolicis uiris, et ceteris Patribus, sunt prohibita, ita generaliter ab omnibus custodiantur. Bene ualere beatitudinem tuam semper optamus, et sacris uirtutibus proficere te desideramus, frater carissime atque amantissime. Data undecimo kalendas iunii, Maximo et Decio uiris clarissimis consulibus.



DECRETUM.
[1Kb] Ex Gratiani  decreto desumptum, in prioribus Decretalibus non exstans.
Ut a ieiunis iuramenta prestentur.

Honestum etiam uidetur ut qui in sanctis audet iurare, hoc ieiunus faciat cum omni honestate et timore Dei, et ut pueri ante annos quatordecim non cogantur iurare.





MONITUM.

Etsi suam habeant propriam peculiaremque collectionem Concilia, nec per se ad nostram ueterum Patrum Bibliothecam pertineant, utpote que eam iam satis mole sua grandiorem in immensum afferrent, nonnulla tamen obiter inter scripta Patrum inserere oportuit, quoties nempe, qualia sunt ea que sequuntur, necessariam habent ac indiuulsam cum operibus Patrum connexionem. EDD.





CONCILIA CARTHAGINENSIA TEMPORE CORNELII I PAPAE IN CAUSA LAPSORUM SUB S. CYPRIANO CELEBRATA.




ANNO DOMINI CCLI.
CONCILIUM CARTHAGINENSE SUB CYPRIANO PRIMUM.


 Carthaginense concilium hoc habitum est Carthagine post Pascha, anno Domini 254  , estque Cypriano episcopo auctore conuocatum. Initio illius legati, quos Nouatianus cum litteris ad Africanam ecclesiam scriptis allegauerat, a Cypriano excommunicantur: Patres autem in synodo congregati litteras eorum, quas ipsi calumniis et mendaciis in sanctum Cornelium plenissimas publice in concilio legi urgebant, schismatis causa ex litteris Cornelii, relatione quorumdam ecclesie eiusdem episcoporum Roma reuertentium plene cognita, reiiciunt, tamquam indignas que in tam sacro sacerdotum conuentu legantur et audiantur . Felicissimus, schismatis Africani infelix auctor, et quinque illi presbyteri Carthaginenses fidei desertores,  ac schismatici sectarii, de quibus Cyprianus , iam ante bis excommunicati, in hoc sacro episcoporum conuentu, causam suam acturi adsunt, audiuntur, et demum tertio excommunicantur.  Id aperte constat ex Epistola Cypriani 52 et 55, item ex litteris synodicis ad Cornelium scriptis, quarum quidem S. Cyprianus, Epist. 42, meminit, sed iniuria temporum interciderunt. Decretum est in hoc concilio, ut lapsi penitentiam agentes in Ecclesie communionem quidem recipiantur; sed non citra urgentem necessitatem ante satisfactionis tempus impletum admittantur. Hec Cyprianus Epist. 52, ad Antonianum scribens his uerbis significat: »Secundum quod tamen antea fuerat destinatum, persecutione sospita, cum data esset facultas in unum conueniendi, copiosus episcoporum numerus, quos integros et incolumes fides sua et Domini tutela protexit, in unum conuenimus: et scripturis diu ex utraque parte prolatis, temperamentum salubri moderatione librauimus,  ut nec in totum spes communicationis et pacis lapsis denegaretur, ne plus desperatione deficerent, et eo quod sibi Ecclesia clauderetur, secuti seculum, gentiliter uiuerent: nec tamen rursus censura euangelica solueretur ut ad communicationem temere prosilirent, sed traheretur diu penitentia, et rogaretur dolenter paterna clementia, et examinarentur cause et uoluntates et necessitates singulorum.« uide Baron. anno Christi 254, num. 83, usque ad 90 exclusiue. LABBAEUS.




[3Kb] ANNO DOMINI CCLII.
CONCILIUM CARTHAGINENSE SUB CYPRIANO SECUNDUM IN CAUSA SCHISMATICORUM FELICISSIMI ET NOuATIANI.


 Hoc concilium anno Domini 255. Idibus Maii  Carthagine in Africa celebratum est, in causa duorum  schismaticorum, Felicissimi nimirum, et Nouatiani, quorum ille omnes omnino lapsos absque penitentia mox suscipi debere pertinaciter defendebat. Nouatianus uero in alterum extremum nimis declinans, neminem eorum qui lapsi essent in Ecclesiam recipiendum esse non minore pertinacia asserebat. Ad hanc ergo controuersiam determinandam, auctoritate Cypriani episcopi, quadraginta duo episcopi Africane Ecclesie congregantur, qui, media uia incedentes, definiuerunt lapsis reditum ad Ecclesiam postulantibus, pacem et reconciliationem concedendam esse, si impositam sibi penitentiam adimpleuissent: idque ordinarie obseruari constituerunt, nisi uel uite extreme periculum imminens, uel instans tyrannorum persecutio, quam futuram esse Spiritus sanctus Cypriano  reuelauerat, penitentiarum iniunctarum, aut etiam iniungendarum, indulgentiam, relaxationem et dispensationem postularet. Priuatus, ueterator hereticus, ut causam suam ageret, ad hanc synodum ipse cum  suis introire tentauit quidem, sed quia antea sepe damnatus fuisset, repulsus est: qua de causa ille, sociis quibusdam collectis, Fortunatum quemdam profugum et abstentum, aduersus Cyprianum, pseudo-episcopum creat, et postea statim per Felicissimum, et magnam schismaticorum cateruam ad Cornelium papam ablegatam, ut schismatis et herseos suspicionem auerterent, apostolice Sedis communionem sollicite admodum appetunt. uerum cum Romam adnauigassent, et a pontifice Cornelio aliquoties audiri et recipi postulassent, eique contra Cyprianum querelas offerre tentassent, ab eoadem protinus reiecti sunt: quippe qui per litteras a Cypriano scriptas, hos schismatis atque hereseos auctores et propugnatores, profugos et absentes, iam satis cognouisset. uide  Baronium anno 255, num. 5, sequentibus. Synodica epistola ad Cornelium transmissa exstat apud Cyprianum, inter suas 54, quam huc transtulimus commode.


CARTHAGINENSIS, CYPRIANI.  [1Kb]

, , , , , , .

 Synodus diuina et sacra prouincialis, Carthagine, noua Africe ciuitate dicta, collecta a sacro martyre Cypriano, qui eius erat episcopus, aliisque octoginta quatuor episcopis: que Nouatum, utpote penitentiam lapsis negantem, abdicauit.






[3Kb] EPISTOLA SYNODICA S. CYPRIANI, CARTHAGINENSIS EPISCOPI, ET COLLEGARUM AD S. CORNELIUM PAPAM DE LAPSIS.


ARGUMENTUM.---Persecutionem imminentem crebris ostensionibus a Deo premonstrari: ideoque se iis, qui penitentiam agere non destiterunt, pacem non differendam  censuisse Cornelio episcopi Afri exponunt.

Cyprianus, Liberalis, Caldonius, Nicomedes, Cecilius, Iunius [a 1Kb] , Marrutius [b 1Kb] , Felix, Successus, Faustinus,  Fortunatus, uictor, Saturninus, alius Saturninus, Rogatianus, Tertullus, Lucianus, Eutyches, Amplus, Sattius, Secundinus, alius Saturninus, Aurelius, Priscus, Herculanus, uictoricus, Quintus, Honoratus, Montanus, Hortensianus, uerianus, Iambus, Donatus, Pompeius [c 1Kb] , Polycarpus,  Demetrius, alius Donatus, Priuatianus, alius Fortunatus, Rogatus et Monulus [d 1Kb] Cornelio fratri salutem.

 [324Kb] I. Statueramus quidem pridem [a 1Kb] , frater carissime, participato inuicem nobiscum consilio, ut qui in persecutionis infestatione supplantati ab aduersario et lapsi fuissent, et sacrificiis se illicitis maculassent, agerent diu penitentiam plenam, et si periculum infirmitatis  urgeret, pacem sub ictu mortis [b 1Kb] acciperent. Nec enim fas erat [c 1Kb] aut permittebat paterna pietas et diuina clementia, Ecclesiam pulsantibus cludi [d 1Kb] , et dolentibus ac deprecantibus spei salutaris subsidium denegari, ut de seculo recedentes sine communicatione et pace ad Dominum dimitterentur;  [4Kb] quando permiserit ipse [a 1Kb] et legem dederit [b 1Kb] , ut ligata in terris, et iu celis ligata essent , solui autem possent illic, que prius in Ecclesia soluerentur. Sed enim [c 1Kb] cum uideamus diem rursus alterius infestationis appropinquare cepisse, et crebris atque assiduis ostentionibus admoneamur, ut ad certamen quod nobis hostis indicit [d 1Kb] , armati et parati simus; plebem etiam nobis de diuina dignatione commissam exhortationibus nostris paremus [e 1Kb] , et omnes omnino milites Christi, qui arma desiderant, et prelium flagitant, intra castra dominica [f 1Kb] colligamus: necessitate cogente censuimus, eis qui de Ecclesia Domini non recesserunt, et penitentiam [g 1Kb] agere et lamentari ac Dominum deprecari a primo lapsus sui die non destiterunt, pacem dandam esse; et eos ad  prelium, quod imminet, armari et instrui oportere.

II. Obtemperandum est namque ostensionibus atque admonitionibus iustis, ut a pastoribus oues in periculo [h 1Kb] non deserantur; sed grex omnis in unum congregetur, et exercitus Domini ad certamen militie celestis armetur. Merito enim trahebatur dolentium penitentia tempore longiore, ut infirmis in exitu  subueniretur, quamdiu quies et tranquillitas aderat, que differre diu plangentium lacrymas, et subuenire sero morientibus in infirmitate pateretur. At uero nunc non infirmis, sed fortibus pax necessaria est: nec morientibus, sed uiuentibus communicatio a nobis danda est: ut quos excitamus et hortamur ad prelium, non inermes et nudos relinquamus, sed protectione sanguinis et corporis Christi muniamus [i 1Kb] : et cum ad hoc fiat Eucaristia, ut possit accipientibus esse tutela; quos tutos esse contra aduersarium uolumus [i 1Kb] , munimento dominice saturitatis armemus. Nam quomodo docemus aut prouocamus eos in confessione nominis sanguinem suum fundere, si eis militaturis Christi sanguinem denegamus? aut quomodo ad martyrii poculum idoneos facimus, si non  eos prius ad bibendum in Ecclesia poculum Domini iure communicationis admittimus?

III. Interesse debet, frater carissime, inter eos qui uel apostatauerunt, et ad seculum cui renuntiauerant reuersi, gentiliter uiuunt; uel ad hereticos transfuge facti, contra Ecclesiam parricidalia quotidie arma suscipiunt: et inter eos qui ab Ecclesie  [24Kb] limine non recedentes, et implorantes iugiter ac dolenter diuina et paterna solatia, nunc se ad pugnam paratos esse, et pro Domini sui nomine, ac pro sua salute stare fortiter et pugnare profitentur. Hoc in tempore pacem nos non dormientibus, sed uigilantibus damus; pacem non deliciis, sed armis damus; pacem non ad quietem, sed ad aciem damus. Si, secundum quod eos audimus et optamus et credimus, fortiter steterint, et aduersarium nobiscum in congressione prostrauerint, non penitet pacem concessisse tam fortibus, immo episcopatus nostri honor grandis et gloria est, pacem dedisse martyribus, ut sacerdotes, qui sacrificia Dei [a 1Kb] quotidie celebramus, hostias Deo et uictimas preparemus. Si autem, quod Dominus auertat a fratribus nostris, aliquis lapsorum  fefellerit, ut pacem subdole petat, et impendentis prelii tempore communicationem non preliaturus accipiat; se ipsum fallit et decipit, qui aliud corde occultat, et aliud uoce pronuntiat. Nos, in quantum nobis et uidere et iudicare conceditur, faciem singulorum uidemus; cor scrutari, et mentem perspicere  non possumus. De his iudicat occultorum scrutator et cognitor cito uenturus, et de arcanis cordis atque abditis iudicaturus. Obesse autem mali bonis non debent, sed magis mali a bonis adiuuari. Nec ideo martyrium facturis pax neganda est, quia sunt quidam negaturi; cum propter hoc pax danda [b 1Kb] sit omnibus militaturis, ne per ignorantiam nostram ille incipiat preteriri, qui habet in prelio coronari.

Iu. Nec quisquam dicat, qui martyrium tollit, sanguine suo baptizatur: nex pax illi ab episcopo necessaria est, habituro glorie sue pacem, et accepturo maiorem de Domini dignatione mercedem. Primo idoneus esse non potest ad martyrium, qui ab Ecclesia non armatur ad prelium: et mens deficit, quam non recepta [c 1Kb] Eucaristia erigit et accendit [d 1Kb] .  Dominus enim in Euangelio suo dicit: Cum autem uos tradiderint, nolite cogitare [e 1Kb] quid loquamini; dabitur enim uobis in illa hora quid loquamini: non enim uos estis qui loquimini, sed Spiritus patris uestri qui loquitur in uobis . Quando autem dicat in  [35Kb] traditis atque in confessione nominis [a 1Kb] constitutis Spiritum Patris loqui: quomodo potest ad confessionem paratus aut idoneus inueniri, qui non prius pace accepta receperit Spiritum Patris, qui corroborans seruos suos ipse loquitur et confitetur in nobis? Tunc deinde si relictis omnibus rebus suis fugerit, et in latebris atque in solitudine constitutus in latrones forte incurrerit, aut in febribus et in languore decesserit; nonne nobis imputabitur, quod tam bonus miles, qui omnia sua dereliquit, et contempta domo, et parentibus, aut liberis, sequi Dominum suum maluit, sine pace et sine communicatione decedit [b 1Kb] ? Nonne nobis uel negligentia segnis uel duritia crudelis adscribetur in die iudicii; quod pastores creditas et commissas nobis oues nec curare in pace, nec in acie  uoluerimus armare? Nonne ingeretur nobis a Domino quod per Prophetam suum clamat et dicit: Ecce lac consumitis, et lanis uos tegitis, et quod crassum est interficitis, et oues meas non pascitis; quod infirmatum est [c 1Kb] non confortastis, et quod male habuit non corroborastis, et quod contribulatum est non consolati estis , et [d 1Kb] quod errabat non reuocastis, et quod periit non inquisistis, et quod forte fuit, confecistis labore: et disperse sunt  oues mee, eo quod non sint pastores, et facte sunt in comesturam [e 1Kb] omnibus bestiis agri: et non fuit qui inquireret, neque qui reuocaret. Propterea hec dicit Dominus: Ecce ego super pastores, et inquiram oues meas de manibus eorum, et auertam eos ut non pascant [f 1Kb] oues meas et iam non pascent eas, et extraham oues meas, [g 1Kb] de ore eorum, et pascam eas cum iudicio .

u. Ne igitur ore nostro, quo pacem negamus, quo duritiam magis humane crudelitatis [h 1Kb] , quam diuine et paterne [i 1Kb] pietatis opponimus, oues nobis commisse a Domino reposcantur: placuit nobis, sancto Spiritu suggerente, et Domino per uisiones multas et manifestas admonente, quia hostis nobis imminere [i 1Kb] prenuntiatur et ostenditur, colligere intra castra  milites Christi, et examinatis singulorum causis, pacem lapsis dare, immo pugnaturis arma suggerere: quod credimus uobis quoque paterne misericordie contemplatione placiturum. Quod si de collegis aliquis exstiterit, qui urgente certamine, pacem fratribus et sororibus non putat dandam, reddet ille rationem in die iudicii Domino uel importune censure, uel inhumane duritie sue. Nos, quod fidei et caritati et sollicitudini congruebat, que erant in conscientia  [2Kb] nostra protulimus, diem certaminis appropinquasse, hostem uiolentum cito contra nos exsurgere, et pugnam [a 1Kb] non talem qualis fuit, sed grauiorem multo et acriorem uenire; hoc nobis diuinitus frequenter [b 1Kb] ostendi; de hoc nos prouidentia et misericordia  Domini sepius admoneri [c 1Kb] : de cuius ope et pietate, qui in eum confidimus, possumus esse securi, quia qui in pace militibus suis futuram prenuntiat pugnam, dabit militantibus in congressione uictoriam. Optamus te, frater carissime, semper bene ualere.




CIRCA ANNOS CHRISTI CCL-CCLXX.
NOuATIANUS PRESBYTER ROMANUS.





DISSERTATIO PROeMIALIS. AUCTORE D. GOTHOFR. LUMPER O. S. B.



CAPUT PRIMUM. EIUS uITAE HISTORIA. ARTICULUS UNICUS.


Nouatianorum heresim Nouatus et Nouatianus condiderunt. Hos confundunt et in unum miscent Eusebius  , sanctus Epiphanius  , Socrates, Sozomenus   , Theodoretus  , Photius  ; aperte distinguunt sanctus Cornelius  , S. Cyprianus  , S. Pacianus  , S. Hieronymus  , et Auctor Anonymus  operis aduersus Nouatianum falso diuo Cypriano adscripti in appendice operum D. Cypriani Baluziane editionis pag. 7, et seqq.

Hanc scriptorum apparentem contradictionem ut tollerent Eruditi duplicem hucusque iniuerunt uiam. Alii potiores tribuunt partes Latinis, atque exinde inferunt, Grecos hallucinatos fuisse. Ita censent Henricus ualesius  , Petauius  , Ruinartius  , Caueus  , et Fabricius  , quibus omnes prope reliqui scriptores assentiunt. Aliis e contra e diametro opposita placet opinio, existimantque Grecos longe melius ueriusque conseruasse uerum huius uiri nomen. Nemo autem doctius, operosiusque hoc demonstrare conatus est, quam Lardnerus in singulari dissertatione, que in Credibility of the uol. 9, G. H.  part. II, pag. 365, impressa habetur. Cum uero hec sententia Lardneri non solum criticis hactenus inaudita, sed exquisite quoque concepta, atque illustrandis ueterum scriptis ut plurimum accommodata sit, haud ingratum nostris lectoribus fore arbitramur, si laudate dissertationis argumenta hic summatim cum Cl. Walchii subiunctis animaduersionibus  adducamus.

II. Sunt autem hec: 1o Omnes greci Scriptores illum Nouatum nominant. Eo magis illis fides habenda est, quod Eusebius litteris authenticis Cornelii et Dionysii Alexandrini usus fuerit, partemque illarum posterorum memorie conseruarit; Socrati uero et Sozomeno cum Nouatianis indubia consuetudo fuerit.

2o Manifesto falsum est, omnes latinos Scriptores  illum appellasse Nouatianum. Certe Rufinus sua in uersione Historie Ecclesiastice Eusebii eumdem constanter Nouatum uocauit. In Romana operum D. Ambrosii editione, habetur, libr. I de Penitentia, cap. 3, nomen Nouati, quod quidem Benedictini editores suis in notis, tom. II op. pag. 393, reprehendunt; sed enimuero haud uerisimile est, editorem Romanum temere, nulliusque manuscripti auctoritate nixum, illam lectionem secutum fuisse. In Hilarii fragmentis, pag. 1320, editionis Maurine legitur Nouatus. Hieronymus quoque comment. in Iel, tom. III opp., pag. 1358, in Amos, pag. 1407, Epistol. XXXuIII, tom. Iu, pag. 307, Epist. LuI, pag. 586, Epist. LXXXIu, pag. 659, editionis Martianei Nouatum appellat, ubi manifeste de presbytero Romano  sermonem instituit: Insuper Philastrius de Heresibus cap. 84; Augustinus de heresibus, cap. 38, de utilitate ieiunii, cap. 9, § 11, Contra Cresconium, lib. II, cap. 1. Rufinus in Exposit. Symboli, in quinto Tomo  opp. Hieronymi, p. 130; Pelagius ibid., p. 1015, eumdem Nouatum nominant.

3o Nomen secte iuxta grammaticam originem habet non a Nouatiano: sed potius a Nouato, quam obseruationem S. Augustinus in ultimo supra adducto loco confirmat; cui tamen alii in hoc, quemadmodum infra dicemus, contradicunt.

4o Nominis Nouati frequens apud antiquos fit mentio, illudque notissimum; Nouatiani uero prorsus non

Ad obiectionem, quod Cyprianus tamen ubique fere presbyterum romanum Nouatianum nominet, respondet Lardnerus, quod, quia Carthaginensis huius episcopi multum intererat, presbyterum Carthaginensem Nouatum tamquam precipuum schismatis auctorem designare, eo concilio Romanum Nouatianum  appellauerit; ut exinde ostenderet, eum sectatorem fuisse Nouati Carthaginensis.

III. De hac Lardneriano opinione hec monenda esse duximus. Primum, quod controuersie caput spectat, uidentur nobis Cl. Lardneri argumenta haud satis decretoria, et preponderantia esse; nam preterquam quod allata ratio, cur S. Cyprianus uirum, qui alias dicebatur Nouatus, continuo Nouatianum appellarit, quin unquam suum permutati nominis consilium indigitarit, haud uerisimilis sit, non solum Cyprianus, sed ipse quoque Cornelius, qui inter omnes sui aduersarii, et riualis nomen optime nosse debuerat, suis in epistolis latinis ipsum pariter Nouatianum semper nominauit; ubi adhuc notatu dignum  quod in greca epistola Cornelii ad Fabium Antiochenum, cuius luculentum fragmentum nobis conseruauit Eusebius, nomen huius uiri numquam occurrat; adhec potius accidere potuit, quod Greci uocabulum Nouatianus pro aliquo, ab alias noto et proprio nomine Nouatus dicto, atque e secte nomine deriuato habuerint, ac exinde ad credendum inducti fuerint, uirum illum Nouatum appellatum fuisse, quin propterea de confusione duarum personarum tam diuersarum accusandi sint. Unde recentiores latini scriptores, qui priorum operibus manifesto usi fuerant, illorum uestigia presserunt; quam ut Cornelius et Cyprianus in nomine errarint. Denique omnibus ex momentis Lardneri ea consecutio haud necessario infertur, quod latini hallucinati fuerint. Siquidem  duo inter illa extrema tertium adhuc locum habet, quod alterius nostre animaduersionis obiectum constituit. Si omnes obseruationes simul colligamus; ex iis non nisi hec duplex conclusio inferri potest: prima est: aut una, aut altera pars, scilicet uel Latini, uel Greci in nomine errarunt. Iam uero, cum applicatio laudate conclusionis communiter in fauorem Latinorum, et inuidiam Grecorum fieri consueuerit, nostra profecto opinione C. Lardnerus satis solide euicit, eam applicationem recta inuerti posse; non uero, quod ita fieri debeat; altera conclusio hec est: aut penes utramque partem est ueritas.

Ceterum obseruatu dignum est, quod Cl. Lardnerus hic annotare neglexerit, pluries iam accidisse,  quod nomen alicuius persone diuerso modo in scriptis antiquorum offendatur.  antecessor Cornelii non solum apud Latinos, sed Grecos, Eusebium scilicet  Fabianus; et apud alios Grecos Fabianus uocatur  . Et iam ab antiquis temporibus auctor Manicheismi non solum Manes; sed Manicheus quoque nominatur. Notum etiam est omnibus, Lactantium modo Celium, modo Cecilium, auctorem uite S. Augustini nunc Possidium, nunc Possidonium uocari: aut ultima nomenclatura a Schetgenio tamquam erronea reprehendatur  . Fieri itaque facile potuit, quod circa homines aliunde haud illustri loco natos in usu fuerit utroque modo eorum nomen tum pronuntiandi, tum scribendi, atque quod Cornelius et Cyprianus integrum  nomen eo lubentius retinuerint, quod facilius atque accuratius exinde ambe persone Nouatus scilicet ac Nouatianus discernerentur.

Tertio demum obseruamus, quod ex Lardneri animaduersionibus euidenter patescat, neque Latinos discrimen inter Nouatum et Nouatianum semper obseruasse, utut a recentioribus latinis scriptoribus laudatum discrimen tam sedulo inculcetur, quod nimirum ex duobus illis presbyteris Nouatiani schismatis antesignanis Carthaginensis Nouatus, Romanus uero Nouatianus dicendus sit. Hec ultima obseruatio, quam ex Dissertatione Lardneri primum menti nostre obuenit, magnam utilitatem ac momentum habet ad non paucas difficultates soluendas, inde emergentes, quod in latinis Patribus loca de Nouato  Carthaginensi exponantur a Scriptoribus, que reuera tamen de Nouatiano agunt. Ceterum hic uulgarem morem, suis etiam innixum rationum momentis sequimur, quo nomen Nouatus de Africano duntaxat, et nomen Nouatianus de Romano presbytero adhibetur.

Iu. Nouatianus ex Phrygum gente, si Philostorgio fides  , seculo in ineunte ortum duxisse existimatur. Antequam Christo nomen daret, philosophiam excoluisse perhibetur. Scribens enim ad Sympronianum S. Pacianus, hec habet  : »Nouatianum mihi ingeris? Philosophum seculi fuisse audio.« Quod  quidem iam antea docuerat S. Cyprianus  : ex quo etiam discimus, Stoicorum placitis ipsum fuisse addictum. Patria domo relicta Romam se contulit, e Porticu in Ecclesiam transiens. Adhuc Catechumenus graui morbo correptus, Clinicus Baptismum suscepit. »Neque tamen, ut scribit S. Cornelius  , sanitati restitutus reliqua percepit, que secundum Ecclesie regulam percipienda sunt; neque ab episcopo consignatus est. Deinceps subdit idem sanctus pontifex  presbyterio cohonestatus est per gratiam et indulgentiam Episcopi . . . . intercedebat enim omnis clerus, et multi ex laicis; eo quod non liceret eum qui, quemadmodum et ille, in lectulo urgente morbo perfusus fuisset, in clerum aliquem assumi. uerum rogauit episcopus, ut eum unum ordinare sibi permitteretur.«

 Existimauerim quidem cum uiris eruditis  haud mediocri sacrarum litterarum scientia atque eloquentia, quibus imbutus erat Nouatianus, permotum fuisse pontificem, siue is demum fuerit S. Fabianus, siue potius aliquis ex eius decessoribus, ut ipsum ad presbyteri gradum eueheret: ratus nimirum hactenus dumtaxat a consueta ecclesiastica disciplina sibi fas esse recedere, ob operam, quam illum Ecclesie collaturum sperabat  : et primo quidem concepte existimationi eum satis respondisse, testis est locuples auctor Anonymus ipsi ceuus, dum ait  : »Nouatianum semper in domo una, id est, Christi Ecclesia, proximorum delicta ut propria fleuisse; onera fratrum, sicut Apostolus hortatur, sustinuisse:  lubricos in fide celesti allocutione corroborasse.« uerum deinde palam fecit, quam indignus sacerdotio esset, ad quod contra consuetam Ecclesie Disciplinam fuerat euectus. Exorta enim persecutione Deciana cum a Diaconis moneretur, ut cubiculo, quo se concluserat, egrederetur, atque Presbyteri officio inter fratres laborantes et oppressos fungeretur, negabat, se id facturum, immo aperte significabat, molestum sibi Presbyteri munus esse, seque ad Philosophiam suam reuerti uelle quemadmodum Cornelius  testatur  . Ad extremum tam perdite ambitionis estu abreptus fuit, tamque dira flagrare cepit amentia, ut eum non puduerit »aduersus Cornelium Cathedram sacerdotalem inuadere:« uerbis utor Hieronymi  . Quibus autem artibus Romanam inuaserit sedem, quibusue calumniis Cornelium ex ea deturbare conatus fuerit, Cyprianus ad Antonianum hisce refert uerbis  : »Quod autem quedam de illo,« id est Cornelio Papa, »inhonesta, et maligna iactantur, nolo mireris; cum scias, hoc esse opus semper Diaboli, ut seruos Dei mendacio laceret, et opinionibus falsis gloriosum nomen infamet; ut qui conscientie sue luce clarescunt, alienis rumoribus sordidentur. Explorasse autem collegas nostros scias, et uerissime comperisse, nulla illum libelli, ut quidam iactant,  labe maculatum esse; sed neque cum episcopis, qui sacrificauerunt, communicationem sacrilegam miscuisse; sed eo demum, quorum causa audita, et innocentia comprobata sit, coniunxisse nobiscum.« Trophimum autem quemdam ab eodem cum Ecclesia iure reconciliatum fuisse, pluribus persequitur: deinde, »quod passim communicare cum sacrificatis Cornelium tibi nunciatum est, hoc etiam de Apostatarum fictis rumoribus nascitur. Neque enim possunt laudare nos, qui recedunt, aut exspectare debemus, ut placeamus illis, qui nobis displicentes, et contra Ecclesiam rebelles, sollicitandis de Ecclesia fratribus uiolenter insistunt. Quare et de Cornelio, et de nobis quecumque iactantur, nec audias facile, nec credas, Frater carissime.« Hoc Cyprianus de calumniis  in Cornelium papam uulgatis, quarum ea precipua erat, quod lapsos ad communionem indiscriminatim admitteret: Nouatianus e contra, eiusque sectarii ad pacem; et Ecclesie communionem nuspiam admittendos esse censebant. Sed et Nouatus Carthagine quidem ad captandam plebis auram lapsos sine discrimine ad communionem admiserat; ut narrat Cyprianus; at mutato Rome consilio, una cum Nouatiano, nullam reconciliationis, aut communionis spem lapsis relinquebat: Ecclesia uero Catholica mediam iniens uiam  singulorum examinata causa, post peractam pro criminum uarietate penitentiam, lapsis pacem, et communionem dabat.

Interea cum de Cornelii, et Nouatiani electione  uarii undique spargerentur rumores, ac fama ueri falsique nuntia inter se contraria uulgaret; ut in re grauissima caute agerent Africani episcopi, legatos Romam, ut rem propius inspicerent, miserunt. uix autem legati Romam aduenerant, cum repente Nouatianus  Episcopus ordinatus est. Qua autem ratione Nouatianus Romanam sedem inuaserit, ac Episcopus fuerit ordinatus, Cornelius ad Fabium Antiochenum episcopum pluribus persequitur, eum scilicet episcopalis dignitatis cupiditate incensum suam aliquamdiu ambitionem affectata humilitate texisse, ut fidei confessores sibi sociaret; breui tamen, quis fuerit, quantoque superbie spiritu duceretur, apparuisse. »Nam egregius ille uir, qui tremendis quibusdam sacramentis affirmauerat, se episcopatum non concupiscere, repente tamquam ex machina quadam in medium proiectus episcopus apparuit. Et is, qui se doctorem, et ecclesiastice discipline propugnatorem ferebat, cum episcopatum sibi a Deo minime concessum rapere, ac uindicare conaretur, duos deplorate  salutis homines sibi socios adiunxit, ut eos in exiguam, ac uilissimam Italie partem mitteret, atque illinc accitos tres episcopos, homines plane rudes, ac simplices, fraudulenta quadam molitione deciperet: Constantissime affirmans, ipsos quamprimum Romam proficisci oportere, ut omnis undecumque orta discordia ipsorum una cum aliis episcopis interuentu, atque arbitrio sedaretur. Qui cum aduenissent homines, ut iam diximus, simplicioris ingenii, nec in his perditorum hominum artibus, ac fallaciis satis triti, eos ille, a quibusdam sui simillimis, quos ad id comparauerat, inclusos hora decima, temulentos, et crapula oppressos, adumbrata quadam, et inani manuum impositione episcopatum sibi tradere per uim cogit; eumque nullo sibi iure competentem per fraudem,  atque insidias uindicat. Nec multo post unus ex illis episcopis ad Ecclesiam rediit, delictum suum cum lamentis, ac fletibus confitens. Quem nos, cum uniuersus populus pro illo intercessisset, ad communionem laicam suscepimus.«

uI. Quos uero seduxerat, ut in schismate confirmaret, sacrilegio Nouatianus constringebat; nam Eucaristiam porrigens, ac manus eius, qui eam, accipiebat, ambabus suis manibus comprehensas retinens, »iura mihi, dicebat, per corpus et sanguinem Domini nostri Iesu Christi, te numquam meas partes deserturum, nec ad Cornelium esse rediturum.« Et cum panem illum accipiens dicere debuisset »Amen,« eius loco respondere cogebatur: »non reuertar deinceps ad Cornelium.« Occupato in hunc modum  pseudo-episcopatu, legatos suos quaquauersum transmisit, qui id nuntiarent; et si Socrati  credimus, simul edicerent, »uti eos, qui simulacris immolassent, minime ad mysteria admitterent, sed hortarentur ad penitentiam, remissionemque Deo permitterent.« Ne tamen apostolicam Cathedram turpiter inuasisse uideretur, simulauit ueterator sese inuitum ad eam euectum fuisse, ut ex Dionysii Alexandrini Epistola ab Eusebio  laudata constat, in qua eum inter cetera admonet, hortaturque, ut quam inuitum  se ascendisse Romanam Cathedram scripserat, sponte relinqueret: »Siquidem inuitus, asseris, eo adductus es, id nobis ostendes, tua sponte redeundo;« cum satius fuisset quiduis pati, quam Ecclesiam Dei tam funesto schismate discindere, ut pluribus eodem loco Dionysius persequitur. Dionysium Alexandrinum imitatus est Cyprianus, qui, coacto Carthagine concilio, legatos una cum epistolis Nouatiani abiiciendos iussit  . Anno 251, in concilio Romano a sexaginta episcopis ibidem congregatis denique extra Ecclesiam Nouatianus omnino expulsus est. Cum tamen semper doceret, Ecclesiam nec posse nec debere apostatis pacem dare, hec seueritas multis placuit, duxque hereseos, que diu in Ecclesia obtinuit, factus est  .

 Que fata uiri huius post expulsionem ex Ecclesia Romana fuerint, omnino ignoratur. Num uero egregio confessionis Martyrio uitam in persecutione ualeriani, quemadmodum Socrates refert  finierit, magna contentione inter Scriptores tum antiquioris, tum recentioris etatis controuertitur, aliis quidem affirmantibus, aliis autem negantibus  .



CAPUT II. NOuATIANI SCRIPTA ET DOCTRINA.



ARTICULUS PRIMUS. De libro Nouatiani de Trinitate.

I. Preter Epistolam ante eius schisma nomine  cleri Romani scriptam, Hieronymus testatur tractatus sequentes composuisse Nouatianum, nimirum de Paschate, de Sabbato, de Circumcisione, de summo Sacerdote, de Oratione, de cibis Iudaicis, de Attali constantia, multosque alios cum magno uolumine de Trinitate  . Quod est quasi compendium Tertulliani operis, quod multi Cypriano tribunt; non quod Tertullianus dedita opera de Trinitate librum scripsisset, sed, quia quidquid de Trinitate dicebat, ex libris Tertulliani desumpserat. Nullum horum operum sub Nouatiani nomine exstat; sed admodum uerisimile est, Tractatum de Trinitate, librumque de cibis Iudaicis qui apud Tertullianum habentur, eosdem esse, quos Hieronymus Nouatiano adscribit.

II. Principem itaque inter Nouatiani scripta locum  obtinet liber de Trinitate, de quo hec sanctus Hieronymus  : »Nouatianus Romanus Ecclesie Presbyter . . . scripsit . . . de Trinitate grande uolumen.« quasi operis  Tertulliani faciens:  quod plerique nescientes, Cypriani »existimant.« Hinc fortasse orta occasio Rufino scribendi  , Macedonianos Tertulliani librum de Trinitate Constantinopoli sub nomine Cypriani euulgasse, quo heresi sue auctoritatem accerserent. Cui quidem Rufini sententie occurrens idem Hieronymus: »Transit, inquit  , ad inclytum martyrem Cyprianum, et dicit Tertulliani librum, cui titulus est, de Trinitate, sub nomine eius Constantinopoli a Macedoniane partis hereticis lectitari. In quo crimine mentitur duo. Nam nec Tertulliani Liber est, nec Cypriani dicitur, sed Nouatiani, cuius et inscribitur titulo: et auctoris eloquium styli proprietas demonstrat.« Ad quem locum nolim equidem excidisse nupero Hieronymianorum operum editori Cl. uiro Dominico uallarsio,  cetera erudito, annotationem illam, qua monentur Lectores, »haud, exstare Nouatiani Librum, Tertulliani operis .«  .

III. Ceterum, ut uiri docti uerba usurpem  , nil sane mirum, hereticos ad erroris defensionem ueterum Testimoniis abuti; nec iam fere quidquam puri et intaminati superesset, si, quidquid isti ad cause sue presidium arripuerunt, erroris nota signaretur. Sed minus considerate factum a Rufino, ut hunc librum de Spiritus sancti diuinitate mirifice disserentem »Pneumatomachis« traderet. Siquidem auctor »fidem in Spiritum sanctum« itidem ut in Patrem et Filium necessariam esse docet  : Immutabilitatem, quam inter certissimas Diuinitatis notas recenset, Spiritui sancto uindicat: ipsi quoque conceptis  uerbis »diuinam eternitatem« tribuit: Spiritum item sanctum miracula edere; immortalitatem dare; ubique adesse presentem, aliaque complura peragere, que solius Dei esse fides agnoscit, aperte profitetur. Quis ergo Nouatiani Doctrinam de Spiritu sancto non probet, cui hec omnia accuratissime adscribit? Reliqua porro, que Pamelius tamquam  minus recte pronuntiata reprehendit, et Rufino similiter displicuisse putat, paulo infra expendemus.

Iu. Unum adhuc his addere liceat, ad locum illum pertinens, qui laudato Pamelio errandi ansam prebere uisus est. Sub operis finem egregiam unitatis substantie in Patre et Filio asseuerationem attexens Nouatianus, hec habet de uerbo Dei  . »Omnia, inquit, post ipsum sunt, quia per ipsum sunt. Et merito ipse est ante omnia, sed post Patrem, quando per illum facta sunt omnia. Deus utique procedens ex Deo, secundam personam efficiens post Patrem qua Filius, sed non eripiens illud Patri, quod unus est Deus.« Cui quidem sententie simillima et maxime genuina sunt, que sanctus Methodius  in Libro de Creatis; ubi de uerbi principatu apud Patrem agens sic inquit  . , , , , . »Post ergo singulare illud Principium absque Principio, qui est Pater, est ipsum«  aliorum principium, »per quod omnia creantur.« Ubi sancti Martyris uerba edisserens Combefisius; Patris, ait, illam ingeniti notionem ac auctoritatem insinuat Methodius, qua etiam emanationem ad intra, totiusque Trinitatis fons dicitur, et est unus ipse, : non utique ad existentie prioris exclusionem; sic enim et Filius est , ut bene Gregorius Orat. de Theolog. aliique passim Greci; sed per remotionem , ac uelut cause, principiique essendi: nam  causam in Diuinis non ita ferunt Latini, ut nec Greci ; bono utrique sensu, aliisque et aliis uerbis, quod sanum est, explicantes.

Eodem plane sensu et Nouatiani uerba accipienda, qui iure concludebat, duos fore Deos si Filius esset ingenitus: nam due forent substantie, cum neuter ab altero Diuinitatem accepisset. Cum igitur Nouatiano nichil aliud propositum sit, quam ut illud incommodum ex duobus ingenitis consequens fugiat: iam non ledit catholicam doctrinam, sed confirmat, siue dum Patrem unum esse Deum asserit, quia Filius ab eo Diuinitatem accepit; siue dum Filium idcirco Patre minorem, idcirco Patri obsequentem facit, quia Pater fons et origo Diuinitatis. Ad summam, ut demum concludamus, Nouatianus ea Filio non  tribuit  , »quecumque sunt Patris,« non uero negat, quecumque sunt Dei  .

u. Nunc uero inquirendum superest quo tempore hunc commentarium scripserit Nouatianus. Existimauit quidem Baronius  , commentarium de Trinitate fuisse ab auctore litteris consignatum circa Christi annum CCLXX. quo a Patribus Concilii Antiocheni damnatus est Paulus Samosatenus: propterea scilicet, quod uiro magno uisus fuerit scriptor  ille Samosateni heresim, licet suppresso nomine, fortiter impugnasse. uerum nichil obstat, quominus Nouatianus dimicasse potius dicatur aduersus Artemam, cuius hereseos deinceps sectatorem propagatoremque Samosatenum fuisse constat. Sic enim Antiochene Synodi Patres  . »Hic uero  ad Artemam scribat, si lubet; et qui Artemam sectantur, cum eo communicent.« Alii autem, quos inter Tillemontius  , et Caueus  ocius quidem, post schisma tamen, opus suum conscripsisse Nouatianum coniiciunt: nam inquiunt, Sabelii meminit auctor  , eiusque impietatem conuellit; qui scilicet ex Dionysii Alexandrini litteris Sixto II inscriptis  , post  medium demum seculi III, heresim suam sparsisse comperitur. At uero sententia eiusmodi haud leuibus difficultatibus inuenitur implicita. Sabellius enim, ut liquet ex Philastrio  , et Augustino  Neti discipulus fuit, cuius proinde blasphemiarum exstitit propagator. Quid uero de Neto memorie proditum? Nimirum, S. Hippolytus, qui circa Domini annum CCXX floruit, ut agnoscit ipsemet Tillemontius  , aduersus Netum scribens testatur  »non multo ante, , ipsum impietatem suam palam prodidisse; quia ab Ecclesie communione propterea eiectus, »paulo post moritur,« inquit Epiphanius  , . Iam uero si quis Hippolytum cum Epiphanio conferat, colligat necesse est, Netum, »qui non multo ante« annum  CCXX contumeliosum in Deum Patrem Dogma euomuit, quippe paulo post mortem oppetiit, ineunte seculo III, ut maxime, satanicam illam doctrinam discipulis suis disseminandam reliquisse. His autem positis, quis porro sibi persuadeat, Sabellium Neti discipulum post quadraginta circiter annos ab obitu preceptoris sui, heresin demum Netianam instaurare ac promulgare cepisse?

Nolim equidem inficiari, Dionysium anno Christi CCLuII ad istum scripsisse , hoc est, ualesio interprete, »de Dogmate illo, quod nuper, inquit, apud Ptolemaidem commotum est.« uerum non ait Dionysius, eam Doctrinam a Sabellio fuisse »nuper« apud Ptolemenses inuectam: quin immo Eusebius, qui Dionysii Epistolam  integram pre oculis habebat, fragmentum illud recitans diserte testatur, Episcopum Alexandrinum de Sabellianis hereticis , sermonem habuisse: ut propterea Dionysii  uerba de Sabellii potius sectatoribus, qui tunc temporis increbrescebant, quam de ipso Sabellio sint accipienda. Hunc siquidem iam dudum prauis Neti, magistri sui, erroribus imbutum, eos longe ante in uulgus sparsisse oportuit: adeoque ipsius heresim ante annum CCL Nouatianus impugnasse existimandus; quo tempore scilicet Ecclesie Romane presbyter, orthodoxam eius doctrinam profitebatur propugnabatque. Atque huiusmodi quidem sententiam Pamelio primum arrisisse  , deinde Iacksonum pluribus adstruxisse comperimus.

uI. Analysis huius Libri.---Diuiditur tractatus Nouatiani de Trinitate, in triginta et unum caput. Primum de iis uerbis »regule ueritatis«, seu »fidei«  commentatur, que nos  credere iubent »in Deum Patrem et Dominum omnipotentem, rerum omnium perfectissimum creatorem,« a capite I, ad uIII usque; ubi inter alia etiam attributa diuina, immensitatem, eternitatem, unitatem, bonitatem, immutabilitatem, immortalitatem, spiritualitatem partim ex ratione, partim ex SS. litteris adstruit; additque nec passiones, nec membra Deo attribui posse, hecque in Scriptura solummodo de Deo enuntiari. A capite XI, usque ad XXuIII, ad ea Symboli nostri quoque uerba late explicanda accedit, que nobis fidem commendant in »Filium Dei Iesum Christum, Dominum Deum nostrum.« Christum in ueteri Testamento promissum  uerum hominem  , uerumque Deum esse  , Scripturarum ueteris, Nouique Federis auctoritate probat  ;  capite XuIII errorem Sabellianorum refutat, et auctoritate SS. Litterarum distinctionem Patris et Filii confirmat, huiusque heresiarche obiectionibus aliorumque dein respondet  . De fide in Spiritum sanctum agit capite uigesimo nono, inquiens: »Deinceps fidei auctoritatem admonere nos, post Patrem et Filium, credere etiam in Spiritum sanctum,« cuius operationes ex Scripturis recenset, et comprobat. Dein unitatem Dei cum ante disputatis coniungere studet  , tandemque summam rerum expositarum exhibet  .



ARTICULUS II. De Nouatiani epistola de Cibis iudaicis.

I Epistolam de Cibis Iudaicis S. Hieronymus memorat cum in Libro de uiris Illustribus, tum ad Damasum scribens  , quo in loco declarat sanctus  doctor, duas a se pretermitti questiunculas, quarum altera »de Mundis et immundis animalibus,« altera »de Circumcisione; quod, inquit, ab eloquentissimis uiris, Tertulliano nostro scilicet, et Nouatiano, latino sermone sint edite.« Et posterius quidem Nouatiani opus intercidit, prius uero superest  inscriptum de Cibis Iudaicis. Guilielmus Caueus  ambiguus est, an certo opus de Cibis Iudaicis sit Nouatiani: quod mihi certum uidetur, inquit Oudinus  , cum expressam illius mentionem faciat Hieronymus loco citato, atque interpres Grecus siue Sophronius, siue alius antiquus omnino, . Preterea auctor huius operis sub initium inquit, scriptas a se fuisse duas Epistolas, quibus ostendit Iudeos ignorasse »ueram circumcisionem, et uerum Sabbatum.« Atqui horum duorum opusculorum in Nouatiano, nominatim citatus Hieronymus meminit: unde dubium nullum relinquitur, quin opus de Cibis Iudaicis spectet ad eumdem. Denique ex hoc opusculo de Cibis Iudaicis, asseritur quoque Nouatiano epistola seu libellus de uera Circumcisione  inter opera diui Hieronymi impressus: quippe cuius mentionem faciat Hieronymus tum de Scriptoribus Ecclesiasticis cap. 8 uel 7, tum Nouatianus ipse sub initium operis de Cibis Iudaicis, ubi ait Epistolam a se de uera Circumcisione conscriptam, quod huic opusculo apprime conuenit. Nullum itaque de his Nouatiani operibus dubium equum esse potest; presertim cum iudice Dupinio similitudo styli idipsum persuadeat  . »Patet autem, inquit, Pamelius  , hanc Epistolam in secessu fuisse conscriptam  , fortassis, si quid diuinare licet, cum, ut scribit S. Cornelius  , metu persecutionis in domo se conclusum occuleret. Quod cum in illo tandem reprehenderetur a diaconis Romanis, et rogaretur, ut egressus, quantum presbytero liceret, quantumque  in eius situm esset potestate, fratres in periculo constitutos iuuaret: tantum abfuit, ut illis morem gereret, ut etiam non sine stomacho discederet, se nolle amplius esse presbyterum asserens. Hanc itaque primam occasionem illi fuisse schismatis, deinde et hereseos, admonuisse sufficiat; sed quantum apparet, post scriptam hanc et similes Epistolas.« Hec uir doctus: cui accessit quoque Iacksonus  existimans hanc epistolam scripsisse Nouatianum sub finem anni CCL, cum secessisset, persecutionem Decianam declinans; que anno CCXLIX exeunte Rome exorta, demum deferbuit ineunte anno CCLI. In aliam abiit sententiam Tillemontius  : sub eius enim Epistole initium episcopum agentem schismaticum hominem perspexisse sibi persuasit. Quod ante ipsum iam obseruauerat  Dupinius ita disserens  : »Prima eius  uerba mihi suadent potius fuisse scriptam, postquam partium dux factus est Galli et uolusiani persecutionis tempore.«

 II. Analysis huius Tractatus. Huius tractatus scopus est ostendere animalia que lex Mosis comedere prohibeat, non absolute esse immunda. Ad hoc probandum ait, arborum fructus primum hominum cibum fuisse; postea de carne animalium eos manducasse; uenisse deinde legem, que distinctionem fecerat inter animalia, que manducare fas erat, et ea de quibus comedere non poterant, hecque immunda appellasse, non quod reuera talia essent, cum a Deo fuissent creata; sed primo ut homines discerent fugere uitia hisce animalibus figurata et representata  , et secundo ut remedium intemperantie essent; Christum, finem et complementum legis eam explicuisse, et hominibus libertatem omnibus carnibus uescendi dedisse, modo intra sobrietatis christiane limites  consistant; hinc autem arripit occasionem, nonnullos Christianos intemperanter uiuentes reprehendendi. Obseruat hoc esse prorsus indignum hominibus qui diu noctuque orare debent. Denique de numero carnium, quibus uesci fas est, idolis sacrificatas excipit, quibus primi Christiani sollicite abstinebant, hisque uerbis, que totius eius sermonis sunt compendium, absoluit: »Igitur carnium natura explicata, legis Mosis scopum exhibet, et ostendit que sit Euangelii libertas, modo tamen temperantie studeamus, et carnibus idolis sacrificatis abstineamus; gratias agamus Domino nostro Iesu Christo, eius Filio, cui honos, laus, et gloria in omnia secula. Amen.«



ARTICULUS III. De Nouatiani Epistola Cleri Romani nomine S. Cypriano inscripta.


I. Alteram quoque Epistolam, que precedenti subiicitur, Cleri Romani nomine sancto Cypriano inscriptam Nouatiano uindicat ipsemet Cyprianus. Scribens enim ad Antonianum  , locum recitat ex eadem Epistola sumptum  statimque subdit sanctus Martyr: »Additum est etiam, Nouatiano tunc scribente, et quod scripserat, sua uoce recitante, et presbytero Mose tunc adhuc confessore, nunc iam martyre, subscribente, ut lapsis infirmis, et in exitu constitutis pax daretur: que littere per totum mundum misse sunt.«

Porro que heic Cyprianus, eadem confirmare perhibetur anonymus auctor Nouatiano ceuus, qui  quidem de eo uerba faciens  : »Unde igitur, inquit, tam discordie furore uesanus exstiterit iste Nouatianus, inuenire non possum; qui semper in domo una, id est, Christi Ecclesia, proximorum delicta,  ut propria fleuerit; onera fratrum, sicut Apostolus hortatur, sustinuerit; lubricos in fide celesti allocutione corroborauerit.« His denique addendus S. Pacianus, qui seculo insequente floruit. »Cur igitur, inquit, Sympronianum alloquens  , Nouatianus tuus, ne falso quidem adhuc episcopatu sacerdos, longe ante quam Cornelius Episcopus fieret, ante« quam sacerdotio illius inuideret, hec suasit?  »habes Cypriani testimonium . . . Nam quodam in loco scripsit: ADDITUM EST ETIAM, NOuATIANO TUNC SCRIBENTE.« Et cetera que modo ex Cypriano retulimus. Deinde subdit: »Quid ais, Symproniane frater? Nouatianus hec scripsit, et ut obsequium mere uoluntatis adiungeret, etiam scripta recitauit. Testis est eius dextra; testis, que  scripsit, manus; testis lingua, que legit. Adhuc Cornelius, pro quo omnis hec uestra erupit inuidia, episcopus non erat . . . . . Si penitentie negandus est aditus, Nouatianus in crimine est, qui hec scripsit, suasit, et legit. Ubi tunc impatiens rigor? ubi ferox illa censura? Si nemo uobis Cornelium pretulisset, maneret illa scribentis auctoritas.« Hactenus sanctus ille presul.

Ex quibus equidem arbitror satis esse compertum, incunctanter Nouatiano hanc esse tribuendam Epistolam. Scripta fuit autem currente anno CCL, uel forte ineunte CCLI. Sic enim Auctor  : Quamquam nobis differenda huius rei necessitas maior incumbat, quibus, post excessum nobilissime memorie uiri Fabiani, nondum est episcopus propter rerum  et temporum difficultates constitutus.« At Fabianus martyrio sublatus est anno CCL, 13. Kal. Febr. eique successit Cornelius ineunte Iunio insequentis anni CCLI, uti suo loco annotauimus, licet paulo aliter Coustantius  .



ARTICULUS Iu. De operibus Nouatiani deperditis.

Inter opera Nouatiani deperdita numeramus primo eos omnes tractatus, quos S. Hieronymus hoc ordine recensuit  : Nimirum de Paschate, de Sabbato, de Circumcisione, de Sacerdote  de Oratione, de Instantia, de Attalo. Circumfertur quidem tractatus quidam de Circumcisione inter opera diui Hieronymi  quem alii Nouatiano adscripserunt; sed ob mentionem  Arianorum, et Manicheorum, uix Nouatiano dari potest, meritoque igitur inter deperditas illius lucubrationes Epistolam de Circumcisione numeramus. Quidam Epistolam S. Augustini de Paschate ordine Lu iuxta Benedictinos statuerunt habendam  esse pro Tractatu Nouatiani de Paschate  . Inscriptio lucubrationis Nouatiani de Instantia uidetur nobis admodum obscura; Grecus interpres reddit, : forte legis de Instantibus. Nos interpretamur de instantia seu perseuerantia in oratione  .

Omnes quoque Nouationi litteras, quas, facto schismate, ad diuersas exarauit Ecclesias, edax rerum tempus absumpsit. Meminit S. Cyprianus persepe earum Epistolarum, quas Nouatianus, postquam Cathedram Romanam occupauit, ad alios episcopos perscripsit. Sanctus etiam Hieronymus earumdem mentionem facit his uerbis: Simulque Epistolas Nouatiani, ut dum Schismatici hominis uenena cognoscimus, libentius sancti Martyris Cypriani bibamus antidotum  . Unde colligimus, quod he littere  Hieronymi etate adhuc exstiterint.

De stylo Nouatiani hec notat Cl. Dupinius  : »Hic Auctor ingenio, eloquentia, et scientia pollebat. Eius stylus est purus, nitidus, et expolitus; phrases electe, cogitationes naturales, et ratiocinia solida. Multa habet Scripture loca apposite citata: immo in Tractatibus, qui nunc exstant, ordo et methodus optima obseruatur, semperque placide et moderate loquitur.« Huius crisi utroque pollice subscribit perdoctus Ceillier  . Libellus de Negatoribus recipiendis, qui a Paciano  adscribitur nostro, potest esse XXXuI. Epistola inter Cyprianicas, Cleri Romani nomine scripta iuxta Oxoniensem editionem.



ARTICULUS u. Editiones operum Nouatiani.


Ex iis autem operibus, que huc usque Nouatiano asseruimus, librum de Trinitate cum Epistola de Cibis Iudaicis primus ex antiquisimo codice in lucem extulit, Parisiis, anno 1545, Ioannes Gagneus. Deinde ad Mss. Britannicum in Masburensi Cenobio repertum exegit Gelenius, uulgauitque Basilee anno 1550, iterumque 1562. Pamelius preterea multis in locis recognouit ad Anglicum mss. exemplar Dn. Ioannis Clementis, et quibusdam ex coniecturis Latini Latinii, atque operibus Tertulliani a texuit, Duaci primum editis anno 1579, sepiusque deinceps recusis. Anno demum insequente 1580, recensuit, ediditque Parisiis Renatus Laurentius de la Barre.  Atque hactenus inter opera Tertulliani latuit Nouatianus.

Separatim uero primum prodiit Londini anno 1709, curante Wilhelmo Whistono, ad calcem operis Anglice inscripti, Sermons and Essays upon seueral subiects, pag. 327, deinde Oxonii anno 1724, notis  illustratus per Eduardum Welchman. Denique rursus Londini anno 1728, Studio Ioannis Iackson, Ecclesie Anglicane Presbyteri in-8o. Atque Whistonus quidem unum librum de Trinitate lectoribus exhibet. Welchmanus uero duas preterea Epistolas adiecit, alteram de Cibis Iudaicis, alteram Romani Cleri nomine scriptam. Iackson autem tertiam insuper iunxit Epistolam, quam Clerus Romanus Cypriano inscripsit: incertus tamen et ipse, utrum eiusmodi Epistola Nouatianum agnoscat auctorem. Omnes hi tres editores Nouatianum eruditissimis notis atque obseruationibus illustrarunt, hoc tamen discrimine, quod Welchmani note omnino orthodoxe sint, reliquorum duorum quoad dogma de diuinitate Filii purum putidumque Arianismum sapiant. Hucusque  de editionibus antiquis.

Nouissimam, quam Cl. Andreas Gallandius parauit, editionem exegit potissimum ad exemplar Pamelianum, illudque cum duobus postremis editionibus, Oxoniensi, et Londinensi contulit; neque negligendas omnino arbitratus est editiones magis antiquas. Illud uero maxime curauit, ut ad sua queque loca reducerentur luxata membra, duce potissimum preeunte Cotelerio, qui capitum traiectiones in libro de Trinitate post Henricum ualesium acute aduertit, annotauitque. Ex quibus est perspicuum, quantum debeat preferri recentissima hec Nouatiani editio ceteris precedentibus. Anno 1782, typis Stahelianis Wirceburgi Nouatiani opera recusa fuere uolumine Iu inter opera SS. Patrum latinorum, a pag. 453-544, in-8o.  Analysin utriusque opusculi tum de Trinitate, tum de Cibis Iudaicis confecit Cl. P. Dominicus Schram, tom. uI sui operis Patristici, a pag. 269-319, anno 1784. Iam anno 1777, Cl. Christianus Fridericus Roslerus, tomo III Bibliothece Patrum Lipsie impresso e Nouatiani Tractatu de Trinitate excerpta in lingua nostra uernacula adiectis eruditissimis notis orbi erudito communicauit.



CAPUT III. DOCTRINA NOuATIANI



ARTICULUS PRIMUS. Puncta dogmatica de Deo, diuinisque eius perfectionibus.

Etsi pauca admodum, eaque breuissima uetusti huius Romani presbyteri opera ad nos peruenerint,  occurrunt nichilominus in eius Tractatu de Trinitate, qui fusiori calamo exaratus est, innumera pene dixerim pretiosa fragmenta quoad precipuas Christiane doctrine ueritates. Ibi siquidem deprehenditur, quid de Deo sentiendum sit, eiusque perfectionibus; quenam sit fides Ecclesie circa Mysterium sanctissime Trinitatis, et Iesu Christi diuinitatem, eiusque incarnationem.

Nouatianus initio Tractatus sui de Trinitate docet, teneri nos, prout prescribitur in Symbolo, quod regulam fidei, seu ueritatis nuncupat, credere in Deum Patrem, et Dominum omnipotentem, uniuersi conditorem. Deus iste non solum creauit celum et terram, sed insuper hec omnia propriis et condignis instrumentis  et ornata, et plena digessit. Creauit ille hominem ad imaginem suam, cui mentem et rationem indidit, et prudentiam, ut Deum posset imitari. Cuius etsi corporis terrena primordia, celestis tamen et diuini halitus inspirata substantia: que cum omnia in seruitutem illi dedisset, solum liberum esse uoluit. Et ne in periculum caderet rursum soluta libertas, mandatum posuit , quo tamen non inesse malum in fructu arboris diceretur, sed futurum, si forte ex uoluntate hominis de contemptu date legis premoneretur  . Arbor itaque uetita iuxta Nouatianum non ex se erat uenenata aut noxia. »Et liber esse debuerat, pergit Nouatianus, ne incongruenter Dei imago seruiret, et lex addenda, ne usque ad contemptum dantis libertas effrenata prorumperet, ut et  premia condigna, et merita penarum consequenter exciperet: ex quo mortalitas, inuidia utique  , in ipsum redit, qui cum illam de obedientia posset euadere, in eamdem incurrit, dum ex consilio peruerso Deus esse festinat. Cuius tamen penam nichilominus indulgenter temperauit , dum non tam ipse, quam labores eius maledicuntur super terram. Quod ne de ligno arboris uite contingat, arcetur, non de inuidie maligno liuore descendit, sed ne uiuens in eternum, nisi peccata Christus ante donasset, circumferret secum in penam sui semper immortale delictum.« Ireneus adducit etiam antiquum scriptorem  , qui asseruit quoque non tam hominem, quam terram maledicto subiectam fuisse. »Sicut enarrat Scriptura, inquit, non ipsum maledixit  Adam, sed terram in operibus eius, quemadmodum ex ueteribus quidam ait: Quoniam quidem  transtulit Deus maledictum in terram, ut non perseueraret in homine.«

Tradit Nouatianus, quod ea, que infra terram iacent, neque sint digestis et ordinatis potestatibus uacua. Locus enim est, quo piorum anime, impiorumque ducuntur, futuri iudicii preiudicia sentientes. Secundum mentem nostri auctoris is locus forte est  magnum illud e corporibus decedentium animarum receptaculum  .

Circa simplicitatem Dei sequentia docet Nouatianus  : »Est simplex  et sine ulla corporea concretione . . . . quandoquidem Spiritus sit dictus.« Et dum Scriptura Deo tribuit, oculos, brachia, manus,  pedes, aliaque humani corporis membra, non intendit Dei essentiam exprimere, eiusque ueram nobis representare naturam: sed solummodo eum sic proponere, qualem capere humana mens potest: Non quomodo Deus erat, sed quomodo populus capere poterat  ; ut igitur hec sic de Deo dicantur, non Deo,  sed populo potius imputetur: Non igitur mediocris Deus, sed populi mediocris est sensus.« Cui preclarissime obseruationi subiungit Nouatianus, Scripturam per membra non corporalia lineamenta, sed diuersas Dei operationes ostendere: efficacie igitur ibi diuine per membra monstrantur. »Nam et cum oculi describuntur,« prosequitur idem Presbyter, »quod omnia uideat, exprimitur. Et quando auris, quod omnia audiat, proponitur. Et cum digitus, significantia quedam uoluntatis aperitur; et sic de reliquis. Neque enim sunt ei aut membra, aut membrorum officia sunt necessaria, ad cuius solum . . . arbitrium, et seruiunt, et adsunt omnia.« Cur enim requirat oculos, qui lux est? Aut cur querat pedes, qui ubique est? Aut cur manus expetat, cuius mens ad omnia instituenda artifex est,  et silens uoluntas? Nec auribus eget, qui tacitas etiam nouit uoluntates. Aut propter quam causam linguam querat, »cui cogitare iussisse est?« Fateamur ingenue, omnes has ideas nobilissimas ac sublimes esse, hisque indigitari auctoris ingenium eximium omnino. Nec minus docte atque subtiliter exponit, quo pacto interpretari oporteat passiones, quas Scriptura Deo tribuere uidetur ita disserens  . »Quod si Dei iracundias legimus, et odia relata agnoscimus, non tamen hec intelligimus ad humanorum relata esse exempla uitiorum; passiones enim iste in hominibus merito dicentur, in Deo non merito iudicabuntur; corrumpi enim per hec homo potest, quia corrumpi potest, corrumpi per hec Deus non potest, quia nec corrumpi potest; nam et quod irascitur  Deus, non ex uitio eius uenit, sed ad remedium nostrum illud facit; indulgens enim est etiam tunc, cum minatur, dum per hec homines ad recta uocantur; nam quibus ad honestam uitam deest ratio, metus est necessarius, ut, qui rationem reliquerunt, uel terrore moueantur; et ideo omnes iste, uel iracundie Dei, uel odia Dei, uel quecumque sunt huiusmodi, dum ad medicinam nostram proferuntur, ex consilio, non ex uitio, uenerunt. Hunc ergo Deum, concludit Nouatianus  , nouit, et ueneratur Ecclesia, cui testimonium reddit tam inuisibilium, quam etiam uisibilium, et semper, et tota natura, quem Angeli adorant, mens humana sentit, qui protoplastis eterne uite mundum quemdam Paradisum in Oriente constituit  , Arborem uite plantauit; scientie  boni et mali similiter alteram arborem collocauit; mandatum dedit, sententiam contra delictum statuit . . . Is  Prophetas Spiritu instruxit, et per hos omnes Filium suum Christum repromisit, et quando daturum se spoponderat, misit, per quem nobis in notitiam uenire uoluit, et in nos indulgentie sue sinus largos profudit, egenis locupletem Spiritum conferendo.  Et quia ultro et largus, et bonus est, ne totus hic orbis auersus gratie eius fluminibus aresceret, Apostolos institutores in totum orbem mitti per Filium suum uoluit, ut conditio generis humani agnosceret institutionem, et si sequi maluisset, haberet, quem pro Deo in suis iam postulationibus Patrem diceret.« Hanc Dei eiusque diuinarum perfectionum ideam perhibet Nouatianus. uideamus modo que tradat ipse circa Mysterium Sanctissime Trinitatis.



ARTICULUS II. Doctrina Nouatiani de Mysterio SS. Trinitatis.

»Regula exigit ueritatis, inquit Nouatianus  ut primo omnium credamus in Deum Patrem . . . . Eadem regula ueritatis,« pergit ille  , »docet nos credere post Patrem in Filium Dei Christum  Iesum Dominum Deum nostrum.« Tandem prope finem eiusdem Tractatus, expresse tradit, debere nos credere in Spiritum sanctum, olim Ecclesie repromissum, sed statutis temporum opportunitatibus redditum  : »Sed enim ordo rationis et fidei Auctoritas digestis uocibus et litteris Domini admonet nos post hec credere etiam in Spiritum sanctum.« Habes igitur tres diuinas Personas perspicue a Nouatiano distinctas, qui paulo infra hec habet  : »Et hec quidem de Patre, et de Filio, et de Spiritu sancto.« Ex quibus eruitur, per coniunctionem et, sicuti et per aduerbium »etiam« textus supra recensiti, hoc loco sermonem esse de tribus personis distinctis, quarum una non est alia. Certum itaque, firmumque manet, Nouatianum a  nemine insimulari posse, quod errori Sabellii fauerit aut preluserit. Sed quid de Arianismo?

II. Nouatianum de Trinitatis mysterio »non satis accurate esse locutum, immo absurde pleraque tradidisse,« dicit Petauius  ; et Sandius, Petauii iudicio, ut solet, nimium confisus, ipsum accenset iis qui idem quod Arius, ante tradiderunt  . uerum minus accurata et absurda illa uel ad Filii , uel ad minoritatem istam Filii ad Patrem tamquam ad auctorem et principium suum collati, quam Catholici omnes etiam post synodum Nicenam agnouerunt, referenda sunt iudice doctissimo Bullo  . Nouatianum autem cum Ario minime sensisse, paucis ex ipso, sed iis luculentissimis, adductis testimoniis demonstrat; cui demonstrationi  hoc unum premittimus obseruandum, ipsum Petauium alibi  fateri disertis uerbis, minus accurata, et absurda illa, que operi suo inseruit Nouatianus, »aut solo loquendi modo, aut certe citra mysterii substantiam, ab Catholica Regula discrepare.« Hoc strictim notato, rem  ipsam aggrediamur. In capite 23 auctor Christi diuinitatem sic adstruit: »Si homo, inquit, tantummodo Christus, quomodo dicit: Ego ex Deo prodii, et ueni, cum constet hominem a Deo factum esse, non ex Deo processisse. Ex Deo autem homo quomodo non processit sic Dei uerbum processit.« Mox addit: »Deus ergo processit ex Deo, dum qui processit Sermo, Deus est, qui processit ex Deo.«

III. Quid fere in ipso Niceno Symbolo contra Arium expressius dicitur? Nam hec duo, »a Deo factum esse, et ex Deo procedere,« Nouatianus diserte opponit: et Christum in excellentiori sua natura non factum siue minime creatum esse, sed ex ipso Deo processisse, proinde Deum ex Deo esse, haud  minus diserte affirmat. Idem paulo post in eodem capite: »Si, inquit, homo tantummodo Christus, quid est, quod ait: Ego et Pater unum sumus? Quomodo enim ego et Pater unum sumus, si non et Deus est et Filius, qui idcirco unum potest dici, dum ex ipso est, et dum Filius eius est, et dum ex ipso nascitur, et dum ex ipso processisse reperitur, per quod et Deus est.« Ex quo loco clare refellitur Petauii calumnia in huius libri Auctorem, dum ait, ipsum »uerba illa Ioannis decimo, Ego et Pater unum sumus, Ariano pene more declarasse;« ad hanc censuram confirmandam citans ista eius uerba cap. XXXII: »Unum autem quod ait, ad concordiam et eamdem sententiam, et ipsam caritatis societatem pertinet; ut merito unum sint  Pater et Filius per concordiam, et per amorem, et per dilectionem.« Atqui, inquam, ex loco iam a nobis allato constat, auctorem uerba illa Ioannis non de sola concordia, siue consensu uoluntatis , sed etiam, atque imprimis, de communione substantie, que inter Patrem et Filium intercedit, cum catholicis omnino intellexisse. Quod et eo ipso in loco, quem citat Petauius, auctor clare satis exprimit, dum hec uerba  subiicit: »Et quoniam ex Patre est, quicquid illud est Filius est; manente tamen distinctione, ut non sit Pater ille qui Filius, quia nec Filius ille, qui Pater est.« Nimirum Sabellii heresin ibi unice impugnat, que Patrem et Filium sic unum predicat, ut distinctionem Personarum  omnino tollat. Aduersus hanc heresin docet, Patrem et Filium unum quidem esse cum uoluntatis consensu, tum etiam substantie unitate, siquidem Filius ex ipso paterne essentie fonte deriuetur; sed tamen duos omnino esse subsistentia siue persona.

Preterea Filii luculentissime confirmat locus ex capite 11, ubi de utraque Christi natura, diuina et humana sic Nouatianus loquitur: »Tam enim Scriptura etiam Deum annuntiat Christum, quam etiam ipsum hominem annuntiat Deum. Tam hominem Iesum quam Deum quoque descripsit Christum Dominum. Quoniam nec Dei tantum illum Filium esse proponit, sed et hominis; nec hominis tantum  dicit, sed et Dei referre consueuit: ut dum ex utroque est, utrumque sit, ne, si alterum tantum sit, alterum esse non possit. Ut enim prescripsit ipsa natura hominem credendum, qui ex homine sit, ita eadem natura prescribit et Deum credendum esse, qui ex Deo sit: ne si non et Deus fuerit, cum ex Deo sit, iam nec homo sit, licet ex homine fuerit, et in alterutro utrumque periclitetur, dum alterum altero fidem perdidisse conuincitur.« Certe mens illi tota caligat, qui non illico perspicit, hisce uerbis apertissime doceri Christum perinde Deo Patri esse, qua ex Deo est, atque est nobis hominibus, qua ex homine est; neque minus uerum Deum, quam uerum hominem esse. Ceterum haud iniucundum erit obseruare, quod Nouatianus, cap. 13,  sicut et reliqui antiqui Patres, passim pro diuinitate Iesu Christi demonstranda iis sint usi Noui Federis textibus, sc. Ioan. I, 3 et 14; Ioan. III, 13 et 17; Ioan. X, 30; XX, 28; Rom. IX; ad Galat. I; Coloss. I, etc., quos etiamnum et nostri Theologi suis in institutionibus adhibent.

Iu. In capitis 29 processu, Nouatianus eas Spiritui sancto addicit uirtutes et operationes, que in creaturam competere neutiquam possunt. Ac denique prope finem capitis eidem Spiritui sancto »diuinam eternitatem« expresse tribuit. Spiritum sanctum, ubi capite XuI, al. XXIu, minorem esse Filio dicit, eodem plane modo intelligendum, quo Filii subordinationem, ad Patrem relati, Theologi interpretantur, ita scilicet, ut Spiritus sanctus dicatur Filio  minor non nature, sed originis respectu, quia nempe a Patre per Filium deducitur, ut loquitur Tertullianus, adu. Praxeam, cap. 4, ac proinde sua omnia a Patre per Filium accipit, ut dicit Nouatianus  .

Leuissima sunt, que Pamelius in Nouatiano reprehendit,  quod capite 7 scribat sequentia: »Denique si acceperis Spiritum substantiam Dei, creaturam feceris Deum, omnis enim Spiritus creatura est.« Hec enim uerba, »omnis spiritus creatura est,« minime Spiritum sanctum attingunt. Demonstrat Nouatianus Deum ab hominibus nulla uoce designari posse, que non plurimum aberret ab infinita illa Maiestate. Quamobrem siue lux, siue spiritus, siue ignis dicatur, nichil horum apte de Deo, et commode pronuntiari; propterea quod et spiritus, et ignis creature sint. »Hec, inquit, figurantur potius, quam ita sunt. Nam et in ueteri Testamento Deus ignis dicitur; ut peccatori populo metus incutiatur, dum Iudex ostenditur; et in Nouo Testamento spiritus esse profertur, ut refector, et creator in delictis suis mortuorum,  per hanc bonitatem collate credentibus indulgentie, comprobetur.« Ubi uides, »ignis et spiritus« appellationes Nouatiano a rebus materialibus translatas uideri; nec eum de Spiritu sancto dictum uoluisse, quod »omnem spiritum« ait creaturam esse. Hec Maranus  .

Queritur dein Pamelius, Nouatianum, capite 30, Spiritum sanctum non appellare Deum, nec ullam mentionem eius facere, cum Patrem et Filium unum esse Deum, hocce in capite auctor demonstrat. Sanctum quidem Spiritum nominatim non appellat Deum Nouatianus: Sed de illius »diuina eternitate« in capite precedente non silet, et Deum esse multis argumentis probat. Quid enim ei propositum est, cum diuina illius attributa defendit; nisi ut probet  quod se probaturum promiserat, nempe oportere, »credere etiam in Spiritum sanctum,« ac proinde eum unum esse eum Patre et Filio Deum? Unde etiam postquam ea absoluit, que de Spiritu sancto dicere statuerat, sic initio huius capitis tres Personas coniungit: »Et hec quidem de Patre et Filio, et de Spiritu sancto breuiter nobis sint dicta.« Quod si tacere de Spiritu sancto uidetur Nouatianus, dum Patrem et Filium non duos esse Deos, sed unum ostendit; non aliunde querenda huius rei causa, nisi quod in euertenda Filii diuinitate omnis hereticorum conatus uersabatur. Nam si semel probassent Filium non esse unum cum Patre Deum; eadem opera Spiritum sanctum a diuine nature consortio dissociassent. Sic etiam semel demonstrato, Patrem et Filium  »per substantie communionem,« ut ait Nouatianus, unum esse Deum; non iam supererat dubitandi locus, quin Spiritus sancti diuinitas nequaquam tres Deos efficeret  .



NOuATIANI PRESBYTERI ROMANI OPERA QUAE EXSTANT OMNIA.





DE TRINITATE LIBER. 



ARGUMENTUM.


Diuiditur tractatus Nouatiani de Trinitate in triginta et unum caput. Primum de iis uerbis regule ueritatis, seu fidei  commentatur, que nos credere iubent in Deum Patrem et Dominum omnipotentem, rerum omnium perfectissimum creatorem, a capite 1 ad 8 usque, ubi, inter alia etiam attributa diuina, immensitatem, eternitatem, unitatem, bonitatem, immutabilitatem, immortalitatem, spiritualitatem, partim ex ratione, partim ex SS. Litteris adstruit; additque nec passiones, nec membra Deo attribui posse, hecque in Scriptura solummodo de Deo enuntiari. A capite 9 usque ad 28, ad ea Symboli nostri quoque uerba late explicanda accedit, que nobis fidem commendant in Filium Dei Iesum Christum, Dominum,  Deum nostrum. Christum in ueteri Testamento promissum uerum hominem, uerumque Deum esse, Scripturam ueteris Nouique Federis auctoritate probat; capite 18 errorem Sabellianorum refutat, et auctoritate SS. Litterarum distinctionem Patris et Filii confirmat, huiusque heresiarche obiectionibus aliorumque dein respondet. De fide in Spiritum sanctum agit capite 18, inquiens: Deinceps fidei auctoritatem admonere nos, post Patrem et Filium, credere etiam in Spiritum sanctum:  cuius operationes ex Scripturis recenset, et comprobat. Dein unitatem Dei cum ante disputatis coniungere studet, tandemque summam rerum expositarum exhibet .



CAPUT PRIMUM. DE TRINITATE disputaturus Nouatianus ex Regula fidei proponit, ut primo credamus in Deum Patrem et Dominum omnipotentem, rerum omnium perfectissimum conditorem. Creationis opera pulchre describuntur. Liberum hominis arbitrium asseritur. Misericordia Dei in pena homini infligenda monstratur. Piorum impiorumque animarum post mortem locus statuitur.

Regula exigit ueritatis ut primo omnium credamus  in Deum Patrem et Dominum omnipotentem, id est, rerum omnium perfectissimum conditorem, qui [1 1Kb] celum alta sublimitate suspenderit, terram deiecta mole solidauerit, maria soluto liquore diffuderit, et hec omnia propriis et condignis instrumentis et ornata et plena digesserit. Nam et in solidamento celi luciferos solis ortus excitauit, lune candentem globum ad solatium noctis [2 1Kb] mensurnis incrementis orbis impleuit, astrorum etiam radios uariis fulgoribus micantis lucis accendit: et hec omnia [3 1Kb] legitimis meatibus  circumire totum mundi ambitum uoluit, humano generi  dies, menses, annos, signa, tempora, utilitatesque factura. In terris quoque altissimos montes in uerticem sustulit, ualles in ima deiecit, campos equaliter strauit, animalium greges ad uarias hominum seruitutes utiliter instituit. Siluarum quoque robora humanis usibus profutura solidauit, fruges in cibum elicuit, fontium ora reserauit, et lapsuris fluminibus infudit. Post que, [1 1Kb] ne non etiam ipsis quoque deliciis procurasset oculorum, uariis florum coloribus ad uoluptatem spectantium cuncta uestiuit. In ipso quoque mari, quamuis esset et magnitudine et utilitate mirabile, multimoda animalia, nunc mediocris, nunc uasti corporis finxit, ingenium artificis de institutionis uarietate testantia. Quibus non contentus, ne  forte fremitus et cursus aquarum, cum dispendio possessoris humani, alienum occuparet elementum, fines littoribus inclusit: quo cum fremens fluctus et ex alto sinu spumans unda uenisset, rursum in se rediret, nec terminos concessos excederet, seruans iura prescripta: ut diuinas leges tanto magis homo custodiret, quanto illas etiam elementa seruassent. Post que hominem quoque mundo preposuit, et quidem  ad imaginem Dei factum: cui mentem et rationem indidit et prudentiam, ut Deum posset imitari: [2 1Kb] cuius etsi corporis terrena primordia, celestis tamen et diuini halitus inspirata substantia: [3 1Kb] quem quum  omnia in seruitutem illi dedisset, solum liberum esse uoluit. Et ne in periculum caderet rursum soluta libertas , mandatum posuit,  quo tamen non inesse malum in fructu arboris [4 1Kb] doceretur, sed futurum, si forte ex uoluntate hominis de contemptu date legis premoneretur. Nam et liber esse  debuerat, ne incongruenter Dei imago seruiret: et lex addenda, ne usque ad contemptum dantis libertas effrenata prorumperet: [5 1Kb] ut et premia condigna et merita penarum consequenter exciperet, suum iam habens illud, quod motu mentis in alterutram partem agitare uoluisset: ex quo [6 1Kb] mortalitas, inuidia utique, in ipsum redit; qui cum illam de obedientia posset euadere, in eamdem incurrit, dum ex consilio peruerso  Deus esse festinat: cuius tamen penam nichilominus indulgenter [7 1Kb] temperauit, dum non tam ipse, quam labores eius maledicuntur super terram. Nam et quod requiritur, non ex ignorantia uenit, sed spem hominis future in Christo et [8 1Kb] inuentionis et salutis ostendit: et quod  ne de ligno arboris uite contingat arcetur, non de inuidie  maligno liuore descendit, sed ne uiuens in eternum, nisi peccata Christus ante [9 1Kb] donasset, circumferret secum in penam sui semper immortale delictum. Quamquam etiam superioribus, id est super ipsum quoque solidamentum partibus, que non sunt hodie nostris contemplabiles oculis, [10 1Kb] Angelos prius instituerit, spiritales uirtutes digesserit, Thronos Potestatesque prefecerit, et alia multa celorum immensa spatia, et sacramentorum infinita opera condiderit, ut immensus hic licet mundus pene nouissimum magis Dei corporalium rerum appareat opus esse, quam solum. [11 1Kb] Namque que infra terram iacent, neque ipsa sunt digestis et ordinatis potestatibus uacua. [12 1Kb] Locus enim est quo piorum anime impiorumque ducuntur, futuri iudicii preiudicia sentientes: ut operum ipsius in omnibus  partibus redundantes magnitudines non intra mundi huius capacissimos licet, ut diximus, sinus  conclusas uideremus, sed etiam [1 1Kb] infra ipsius mundi et profunda et altitudines cogitare possemus; et sic considerata operum magnitudine, tante molis digne mirari possemus artificem.



CAPUT II. Deus super omnia, ipse continens omnia, immensus, eternus, mente hominis maior, sermone inexplicabilis, sublimitate omni sublimior.

Super que omnia ipse continens cuncta, nichil extra se uacuum deserens, nulli Deo superiori  locum reliquit. Quandoquidem ipse uniuersa sinu perfecte magnitudinis et potestatis incluserit, intentus semper operi suo, et uadens per omnia, et mouens cuncta, et uiuificans uniuersa, et conspiciens  tota, et in concordiam elementorum omnium discordantes materias sic connectens, ut ex disparibus elementis ita sit unus mundus ista coagmentata conspiratione solidatus, ut nulla ui dissolui possit, nisi quum illum solus ipse qui fecit , ad maiora alia prestanda nobis, solui iusserit. Hunc enim legimus omnia continere: et ideo nichil extra ipsum esse potuisse: quippe quum originem omnino non habeat, consequenter nec exitum sentiat: nisi forte, quod absit, aliquando esse ceperit, nec super omnia sit, sed dum post aliquid esse ceperit, [3 1Kb] infra id sit quod ante ipsum fuerit, minor inuentus potestate, dum posterior denotatur etiam ipso tempore. Ob hanc ergo causam semper immensus, quia nichil illo maius est; semper eternus, quia nichil illo antiquius. Id enim quod sine  origine est, precedi a nullo potest, dum non habet tempus. Ideo immortalis, non deficiens in consummationis exitu. Et quoniam sine lege est quidquid sine origine est, [4 1Kb] modum temporis excludit, dum se debitorem nemini sentit. De hoc ergo, ac de eis que sunt ipsius et in eo sunt, nec mens hominis que sint, quanta sint, et qualia sint, digne concipere potest, nec eloquentia sermonis humani equabilem maiestati eius uirtutem sermonis expromit. Ad cogitandam enim et ad eloquendam illius maiestatem, et eloquentia omnis merito muta est, et mens omnis exigua est: maior est enim mente ipsa, nec cogitari possit quantus sit, [5 1Kb] ne si potuerit cogitari, mente humana minor sit, qua  concipi possit. Maior est quoque omni sermone, nec [6 1Kb] edici possit: ne si potuerit edici, humano sermone minor sit, quo, quum edicitur, et circumiri et colligi possit. Quidquid enim de illo cogitatum fuerit, minus ipso erit: et quidquid enuntiatum fuerit, minus illo comparatum circum ipsum erit. Sentire enim illum taciti aliquatenus possumus; ut autem ipse est, sermone explicare non possumus. [7 32Kb] Siue enim illum dixeris Lucem, creaturam ipsius magis quam ipsum dixeris; ipsum non expresseris: siue illum dixeris uirtutem, potentiam ipsius magis quam ipsum dixeris, et deprompseris: siue dixeris Maiestatem, honorem ipsius magis quam illum ipsum descripseris. Et quid per singula queque percurrens longum facio? semel totum explicabo. Quidquid omnino de illo retuleris,  rem aliquam ipsius magis et uirtutem, quam ipsum explicaueris. Quid enim de eo condigne aut dicas, aut sentias, qui omnibus et sermonibus et sensibus maior est? Nisi quod uno modo  quid sit Deus mente capiemus, si cogitauerimus id illum esse, quod, quale, et quantum sit non possit intelligi, nec in ipsam quidem cogitationem possit uenire. Nam si ad solis aspectum oculorum nostrorum acies hebescit, ne orbem ipsum obtutus inspiciat obuiorum sibi superatus fulgore radiorum: hoc idem mentis acies patitur in cogitatione omni de Deo; et quanto ad considerandum Deum plus intenditur, tanto magis ipsa cogitationis sue luce cecatur. Quid enim de eo  condigne dicas,  qui est sublimitate omni sublimior, et altitudine omni altior, et profundo omni profundior, et omni luce lucidior, et omni claritate clarior, omni splendore splendidior, omni robore robustior, omni uirtute [8 1Kb] uiritior, omni pulchritudine pulchrior, ueritate omni uerior, et fortitudine omni fortior, et maiestate omni maior, et omni potentia potentior, et omnibus diuitiis ditior, omni prudentia prudentior, et omni benignitate benignior, omni bonitate melior, omni iustitia iustior, omni clementia clementior? Minora enim sint necesse est [9 1Kb] omnium genera uirtutum, eo ipso, qui uirtutum omnium et Deus et Parens est: ut uere dici possit, [10 9Kb] id Deus esse, quod eiusmodi est cui comparari nichil  potest. Super omne est enim quod dici potest. Mens est enim quedam gignens et complens omnia, que sine ullo aut initio aut termino temporis, causas rerum naturaliter nexas ad utilitatem omnium summa et perfecta ratione moderetur.



CAPUT III. Deum esse omnium conditorem, dominum et parentem, e sacris Scripturis probatur.

Hunc igitur agnoscimus et scimus Deum, conditorem rerum omnium: Dominum, propter potestatem, [1 1Kb] et parentem, propter institutionem: hunc inquam qui dixit, et facta sunt omnia ; precepit, et processerunt uniuersa; de quo scriptum  est : Omnia in sapientia fecisti; de quo Moyses : Deus in celo sursum et in terra deorsum; qui secundum Isaiam , mensus est celum palmo, terram pugillo: qui aspicit terram, et facit eam tremere ; qui continet gyrum terre, et eos qui habitant in ipso quasi locuste; qui [2 1Kb] expendit montes in pondere, et nemora in statera ; id est, certo diuine dispositionis examine: ac, ne facile in ruinam procumberet magnitudo inequaliter iacens, si non paribus fuisset librata ponderibus, onus hoc moderanter terrene molis equauit. Qui dicit per Prophetam : Ego Deus, et non est preter me. Qui per eumdem Prophetam refert : Quoniam maiestatem meam non dabo alteri; ut omnes cum suis figmentis  ethnicos excludat et hereticos, probans Deum non esse qui manu artificis factus sit, nec eum [3 1Kb] qui ingenio heretici fictus sit. Non est enim Deus, cui, ut sit, querendus est artifex. Quique adhuc adiecit per Prophetam : Celum mihi thronus est, terra autem scabellum pedum meorum: qualem mihi edificabitis domum, aut quis locus requiei mee? ut ostendat quoniam multo magis illum templum non capit, [4 1Kb] quem mundus non capit: et hec non ad sui iactantiam, sed ad nostri scientiam refert. Neque enim ipse a nobis desiderat magnitudinis gloriam, sed nobis uult religiosam, qua pater, conferre sapientiam. Quique preterea ferinos nostros animos, et de agresti immanitate tumidos et abruptos ad lenitatem  trahere uolens, dicit : Et super quem  requiescet Spiritus meus, nisi super humilem et quietum, et trementem uerba mea? ut Deum aliquatenus quantus sit possit agnoscere, dum illum per Spiritum collatum discit timere. Qui similiter adhuc magis in notitiam nostri uolens peruenire, ad culturam sui nostros excitans animos, aiebat : Ego sum Dominus, qui feci lucem et creaui tenebras; ut uicissitudinum istarum quibus noctes diesque moderantur, [5 1Kb] non Naturam, nescio quam, [6 1Kb] putaremus artificem; sed Deum agnosceremus potius  conditorem. Quem quoniam obtutu oculorum uidere non possumus, de operum magnitudine et uirtute et maiestate condiscimus: Inuisibilia enim ipsius, inquit apostolus Paulus, a creatura mundi per ea que facta sunt intellecta conspiciuntur;  sempiterna quoque eius uirtus et diuinitas : ut animus humanus ex manifestis occulta condiscens, de operum magnitudine que uideret, mentis oculis artificis magnitudinem cogitaret. De quo idem Apostolus : Regi autem seculorum immortali, inuisibili, soli Deo honor et gloria. Euasit enim oculorum contemplationem, qui cogitationis uicit magnitudinem: Quoniam, inquit, ex ipso et per ipsum et in ipso sunt omnia . Nam et imperio eius omnia, ut ex ipso sint: et uerbo eius digesta, ut per ipsum sint: et in iudicium eius recidunt uniuersa; ut dum in ipso, exspectant libertatem corruptione deposita , in ipsum uideantur esse reuocata.



CAPUT Iu. Bonum quoque, semper sui similem, immutabilem, unum et solum, infinitum: cuius nec nomen proprium possit edici, et incorruptibilem, et immortalem.


Quem solum merito bonum pronuntiat Dominus : cuius bonitatis totus testis est mundus, quem non instituisset, nisi bonus fuisset. Nam si omnia bona ualde ; consequenter ac merito et que instituta sunt bona, bonum institutorem probauerunt: et que a bono institutore sunt, aliud quam bona esse non possunt: ex quo omne malum facessat a Deo. Nec enim potest fieri, ut sit initiator aut artifex ullius mali operis, qui nomen  sibi perfecti uindicat et parentis et iudicis: maxime  quum omnis mali operis uindex sit et iudex; quoniam et non aliunde occurrit homini malum, nisi a bono Deo [1 1Kb] recessisset. Hoc autem ipsum in homine denotatur: non quia necesse fuit, sed quia ipse sic uoluit. Unde manifeste et quid malum esset apparuit, et, ne inuidia in Deo esse uideretur, a quo malum ortum esset, eluxit. Hic ergo semper sui est similis, nec se umquam in aliquas formas uertit aut mutat : ne per immutationem, etiam mortalis esse uideatur. Immutatio enim conuersionis, portio cuiusdam comprehenditur mortis. Ideo nec adiectio in illo umquam ullius aut partis aut honoris accedit, ne quid umquam perfecto defuisse uideatur: nec detrimentum in eo aliquod agitur, ne gradus mortalitatis receptus esse uideatur: sed quod est, id  semper est; et qui est, semper ipse est; et qualis est, semper talis est. Nam et incrementa originem monstrant, et detrimenta mortem atque interitum probant, et ideo: Ego, ait, sum Deus, et non sum mutatus , statum suum tenens semper, dum id quod natum non est, conuerti non potest. Hoc enim in ipso quidquid illud [2 1Kb] potest quod est Deus, semper sit necesse est; ut semper sit Deus, seruans sese uirtutibus suis. Et ideo dicit : Ego sum qui sum. Quod enim est, ideo hoc habet nomen, quoniam eamdem semper sui obtinet qualitatem. Immutatio enim tollit illud nomen quod est: quidquid enim aliquando uertitur, mortale ostenditur, hoc ipso quod conuertitur. Desinit enim esse quod fuerat, et incipit consequenter esse quod non erat: idcirco  et merito in Deo manet semper status suus, dum sine detrimento commutationis, semper sui et similis et equalis est. Quod enim natum non est, nec mutari potest: ea enim sola in conuersionem ueniunt, quecumque fiunt uel quecumque gignuntur; dum que aliquando non fuerant, discunt esse nascendo, atque ideo nascendo conuerti. At enim, illa que nec natiuitatem habent nec artificem, excluserunt a se demutationem, dum in qua conuersionis causa est, non habent originem: ideo et unus pronuntiatus est, dum parem non [3 1Kb] habet: Deus enim, quidquid esse potest Deus est, summum sit necesse est. Summum autem quidquid est, ita demum summum esse oportet, dum extra comparem est. Et ideo solum et unum sit necesse est, cui conferri  nichil potest, dum parem non habet. Quoniam nec duo infinita esse possunt; ut rerum dictat ipsa natura. Infinitum est autem, quidquid nec originem habet omnino, nec finem. Excludit enim alterius initium,  quidquid occupauerit totum. Quoniam [4 1Kb] si non omne id quod est, quidquid est continet; dum intra id inuenitur quo continetur, minus inuentum eo quo continetur, Deus esse [5 1Kb] desierit, in alterius potestatem redactus, cuius magnitudine, qua minor, fuerit inclusus: [6 1Kb] et ideo quod continuit, Deus potius esse iam ceperit. Ex quo effectum est, ut nec nomen Dei proprium possit edici, quoniam non possit nec concipi. Id enim nomine continetur, quidquid etiam ex nature sue conditione comprehenditur. Nomen enim significantia est eius rei, que comprehendi potuit ex nomine. At quando id de quo agitur tale est, ut condigne nec ipsis intellectibus colligatur; quomodo appellationis digne uocabulo pronuntiabitur, quod dum extra intellectum est, etiam supra appellationis significantiam  sit necesse est? Ut merito quando nomen suum Deus, ex quibusdam rationibus et occasionibus adiicit [7 1Kb] et prefert, non tam legitimam proprietatem appellationis sciamus esse depromptam, quam significantiam quamdam constitutam; ad quam dum homines decurrunt, Dei misericordiam per ipsam impetrare posse uideantur. Est ergo et immortalis et incorruptibilis, nec detrimenta sentiens omnino, nec finem. Nam et quia incorruptibilis, ideo et immortalis; et quia immortalis, utique et incorruptibilis; utroque inuicem sibi et in se connexione mutua [8 1Kb] perplexo, et ad statum eternitatis uicaria concatenatione producto, et immortalitate de incorruptione descendente, et incorruptione de immortalitate ueniente.



CAPUT u. Cuius si iracundias et indignationes quasdam, et odia descripta in sacris paginis teneamus; non tamen hec intelligi ad humanorum exempla uitiorum.


Cuius etiam si iracundias [9 1Kb] legimus, et indignationes quasdam descriptas tenemus, et odia relata cognoscimus, non tamen hec intelligimus ad humanorum relata esse exempla uitiorum. Hec enim omnia, et si hominem possunt corrumpere, diuinam uim non possunt omnino uitiare. Passiones enim iste in hominibus merito esse dicentur; in Deo non merito iudicabuntur. Corrumpi enim per hec homo potest, quia corrumpi potest: corrumpi per hec Deus non potest, quia nec corrumpi potest. Habent igitur ista uim suam quam exerceant; sed ubi precedit passibilis  materia, non ubi precedit impassibilis substantia. Nam et quod irascitur Deus, non ex uitio eius uenit; sed ad remedium nostri illud facit. Indulgens est enim, etiam tunc cum minatur: dum per hec homines  ad recta reuocantur. Nam quibus ad honestam uitam deest ratio, metus est necessarius, ut qui rationem reliquerunt, uel terrore moueantur. Et ideo omnes iste uel iracundie Dei, uel odia, uel quecumque sunt huiusmodi, dum ad medicinam nostram proferuntur , ex consilio, non ex uitio uenerunt: nec ex fragilitate descendunt; propter quod etiam ad corrumpendum Deum ualere non possunt. Materiarum enim in nobis ex quibus sumus, diuersitas, ad iracundie consueuit corrumpentem nos excitare discordiam; que in Deo, uel ex natura uel ex uitio, non potest esse: dum non utique ex coagmentis corporalibus intelligitur esse constructus. Est enim simplex, et sine ulla corporea concretione, quidquid illud est totus, quod se solus scit esse;  quandoquidem Spiritus sit dictus . Et ideo hec que in hominibus uitiosa sunt et corrumpentia, dum ex corporis ipsius et materie corruptibilitate nascuntur, in Deo corruptibilitatis uim exercere non possunt: [1 1Kb] quandoquidem, ut diximus, non ex uitio, sed ratione uenerunt.



CAPUT uI. Et licet Scriptura faciem diuinam sepe ad humanam formam conuertat, non tamen intra hec nostri corporis lineamenta modum diuine maiestatis includi.

Et licet Scriptura celestis ad humanam formam faciem diuinam sepe conuertat, dum dicit : Oculi Domini super iustos: aut dum : Odoratus est Dominus Deus odorem  bone fragrantie: aut dum traduntur Moysi tabule scripte digito Dei : aut dum populus filiorum Isrel de terra Aegypti manu ualida et brachio excelso  liberatur: aut dum dicit : Os enim Domini locutum est hec: aut dum terra scabellum pedum Dei esse perhibetur : aut dum dicit: : Inclina aurem tuam, et audi: [2 1Kb] nos qui dicimus, quia Lex spiritalis est, non intra hec nostri corporis lineamenta, modum aut figuram diuine maiestatis includimus, sed suis illam interminate magnitudinis  campis sine ullo fine diffundimus. Scriptum est enim : Si ascendero in celum, tu ibi es: si descendero ad inferos, ades: et si assumpsero alas meas,  et abiero trans mare, ibi manus tua apprehendet me, et dextera tua detinebit me. Rationem enim diuine Scripture de temperamento dispositionis cognoscimus. Parabolis enim adhuc, secundum fidei tempus,  de Deo Prophetes tunc loquebatur, non quomodo Deus erat, sed quomodo populus capere poterat. Ut igitur hec sic de Deo dicantur, non Deo, sed populo potius imputetur. Sic  et tabernaculum erigere populo permittitur; nec tamen Deus intra tabernaculum [3 1Kb] clusus continetur; sic  et Templum exstruitur; nec tamen Deus intra templi angustias omnino sepitur. Non igitur mediocris est Deus, sed populi mediocris est sensus: nec angustus Deus, sed rationis populi angustus est intellectus habitus. Denique in Euangelio : ueniet hora, Dominus aiebat, cum neque in monte isto, neque in Hierusalem adorabitis Patrem, et causas reddidit dicens : Spiritus est Deus; et eos ergo qui [4 1Kb] adorant, in spiritu et ueritate adorare  oportet. Efficacie igitur ibi diuine per membra monstrantur: non habitus Dei, nec corporalia lineamenta ponuntur. Nam et cum oculi describuntur, quod omnia uideat exprimitur; et quando auris, quod [5 1Kb] omnia audiat proponitur; et cum digitus, significantia quedam uoluntatis aperitur; et cum nares, precum quasi odorum perceptio ostenditur; et cum manus, quod creature sit omnis auctor probatur; et quando brachium, quod nulla natura contra robur ipsius repugnare possit edicitur; et quando pedes, quod impleat omnia, nec sit quidquam ubi non sit Deus, explicatur. Neque enim sunt ei aut membra aut membrorum officia necessaria, ad cuius solum etiam tacitum arbitrium et seruiunt et adsunt omnia. Cur enim requirat oculos, qui Lux est? aut cur querat  pedes, qui ubique est? aut cur ingredi uelit, cum non sit quo extra se progredi possit? aut cur manus expetat, cuius ad omnia instituenda artifex est et silens uoluntas? [6 1Kb] Nec auribus eget, qui etiam tacitas nouit uoluntates. Aut propter quam causam linguam querat, cui cogitare iussisse est? Necessaria enim hec membra hominibus fuerunt, non Deo: quia inefficax hominis consilium fuisset, nisi cogitamen corpus implesset; Deo autem non necessaria, cuius uoluntatem non tantum sine aliqua molitione, opera subsequuntur, sed ipsa statim opera cum uoluntate procedunt. Ceterum ipse totus oculus, quia totus uidet; et totus auris, quia totus audit; et totus manus, quia totus operatur; et totus pes, quia totus ubique est. Idem enim quidquid illud est, totus equalis  est, et totus ubique est. Non enim habet in se diuersitatem sui, quidquid est simplex. Ea enim demum in diuersitatem membrorum recidunt, que ueniunt ex natiuitate in dissolutionem. [7 1Kb] Sed hec que  concreta non sunt, sentire non possunt. Quod enim immortale est, quidquid est, illud ipsum unum et simplex et semper est. Et ideo quia unum est, dissolui non potest; quoniam quidquid est illud ipsum extra ius dissolutionis positum, legibus est mortis solutum.



CAPUT uII. ARGUMENTUM.---Spiritus quoque cum Deus dicitur, claritas et lux, non satis Deum illis appellationibus explicari.

Sed illud quod dicit Dominus  Spiritum Deum, [1 1Kb] puto ego sic locutum Christum de Patre, ut adhuc aliquid plus intelligi uelit quam Spiritum Deum. Hominibus enim licet in Euangelio suo intelligendi  incrementa [2 1Kb] faciens disputet; sed tamen et [3 1Kb] ipse sic adhuc de Deo loquitur hominibus, quomodo possunt adhuc audire uel capere; licet, ut diximus, in agnitionem Dei religiosa iam facere incrementa nitatur. Inuenimus enim scriptum esse quod  Deus Charitas dictus sit; nec ex hoc tamen Dei substantia Charitas expressa est: et quod  Lux dictus est; nec tamen in hoc substantia Dei est, sed totum hoc de Deo dictum est quantum dici potest; ut merito et quando Spiritus dictus est, non omne id quod est, dictus sit; sed ut dum mens hominum intelligendo usque ad ipsum proficit Spiritum, conuersa iam ipsa in spiritu, aliud quid amplius per Spiritum coniicere Deum esse possit. Id enim quod est, secundum id quod est, nec humano sermone edici, nec humanis  auribus percipi, nec humanis sensibus colligi potest. Nam si  que preparauit Deus his qui diligunt illum, nec oculus uidit, nec auris audiuit, nec cor hominis, aut mens ipsa percepit; qualis et quantus est ille ipse qui hec repromittit, ad que intelligenda et mens hominis et natura defecit? Denique si acceperis Spiritum substantiam Dei, creaturam feceris Deum. [4 2Kb] Omnis enim spiritus creatura est. Erit ergo  iam factus Deus. Quomodo et si secundum Moysen  Ignem acceperis Deum; creaturam illum esse dicendo, institutum expresseris, non institutorem docueris. Sed hec figurantur potius quam ita sunt. Nam et in ueteri Testamento ideo Deus Ignis dicitur, ut peccatori populo metus incutiatur, dum iudex ostenditur. Et in Nouo Testamento Spiritus esse profertur, ut [5 1Kb] refector et creator in delictis suis mortuorum, per hanc bonitatem collate credentibus indulgentie, comprobetur.



CAPUT uIII. ARGUMENTUM.---Hunc ergo Deum nouisse et uenerari Ecclesiam; eique testimonium reddit tam inuisibilium, quam etiam uisibilium, et semper, et tota natura, quam eius prouidentia regit ac moderatur.


Hunc ergo, omissis hereticorum fabulis atque figmentis, Deum nouit et ueneratur Ecclesia; cui testimonium reddit tam inuisibilium quam etiam uisibilium et semper et tota natura: quem Angeli adorant, astra mirantur, maria benedicunt, terre uerentur, inferna [6 1Kb] queque suspiciunt: quem mens omnis humana sentit, etiam si non exprimit: cuius imperio omnia [7 1Kb] commouentur, fontes scaturiunt, amnes labuntur, fluctus assurgunt, fetus suos cuncta parturiunt, uenti spirare coguntur, imbres ueniunt, maria commouentur, fecunditates suas cuncta ubique diffundunt: qui peculiarem protoplastis eterne uite mundum quemdam paradisum in oriente constituit; arborem uite plantauit ; scientie boni et mali similiter alteram arborem collocauit; mandatum dedit; sententiam contra delictum statuit ; Ne iustissimum de diluuii periculis pro merito innocentie fideique seruauit ; Enoch transtulit ; in amicitie societatem Abraham allegit ; Isaac protexit ; Iacob auxit ; Moysem ducem populo  prefecit; ingemiscentes filios Isrel e iugo seruitutis eripuit; Legem scripsit; patrum sobolem in terram repromissionis induxit; Prophetas spiritu instruxit; et per hos omnes Filium suum Christum repromisit; et quando daturum se [1 1Kb] spoponderat, misit. Per quem nobis in notitiam uenire uoluit; et in nos indulgentie sue sinus largos profudit, egenis et abiectis locupletem Spiritum conferendo. Et quia ultro et largus et bonus est, ne totus hic orbis auersus gratie eius fluminibus aresceret , Apostolos institutores generis nostri in totum orbem mitti per Filium suum uoluit: ut conditio generis humani agnosceret institutorem; et, si sequi maluisset, haberet quem pro Deo in suis iam postulationibus Patrem diceret . Cuius  prouidentia non tantummodo singillatim per homines cucurrit aut currit; sed etiam per ipsas urbes et ciuitates, quarum exitus Prophetarum uocibus cecinit; immo etiam per ipsum totum orbem, cuius propter incredulitatem, exitus, plagas, deminutiones penasque descripsit. Et ne quis non etiam ad minima queque Dei putaret istam infatigabilem prouidentiam peruenire, Ex duobus, inquit Dominus, passeribus unus non cadet sine Patris uoluntate; sed et capilli capitis uestri omnes numerati sunt . Cuius etiam cura et prouidentia Isrelitarum non siuit nec uestes consumi, nec uilissima in pedibus calceamenta deteri , sed  nec [2 1Kb] ipsorum postremum adolescentium captiua sarabara comburi; nec immerito: nam si hic omnia complexus est omnia continens,   pertinget consequenter eius ad usque singula queque cura, cuius ad totum, quidquid est, peruenit prouidentia. Hinc est quod et desuper Cherubim sedet , id est, preest super operum suorum uarietatem, subiectis throno eius animalibus pre ceteris principatum tenentibus, cuncta desuper crystallo [3 1Kb] contegente, id est, celo omnia operiente: quod  in firmamentum de aquarum fluente materia fuerat Deo iubente solidatum, ut glacies robusta, aquarum terram pridem contegentium diuidens medietatem, dorso quodam pondera aque superioris, corroboratis de gelu uiribus, sustineret. Nam et  rote subiacent, tempora scilicet, quibus omnia semper mundi membra  uoluuntur  talibus pedibus adiectis quibus non in perpetuum stant ista, sed transeunt. Sed et per omnes [4 1Kb] artus stellata sunt oculis: Dei  enim opera peruigili obtutu contemplanda sunt, in quorum sinu carbonum medius est ignis; siue quoniam  ad igneum diem iudicii mundus iste festinat; siue quoniam omnia opera Dei ignea, nec sunt tenebrosa sed [5 1Kb] uigent; siue etiam, ne, quia ex terrenis ista fuerant orta principiis, naturaliter de originis sue rigore torperent, addita est omnibus interioris spiritus calida natura, que frigidis concreta corporibus, ad usuram uite equalia omnibus libramenta [6 1Kb] monstraret. Hic est igitur currus, secundum Dauid, Dei, Currus enim, inquit, Dei decies millies multiplicatus , id est, [7 1Kb] innumerus, infinitus, immensus. Sub iugo enim naturalis legis omnibus date, alia quasi frenis reuocata retrahuntur, alia quasi effusis habenis excitata impelluntur.  Mundum enim istum currum Dei, cum omnibus et ipsi Angeli ducunt et astra; quorum uarios licet meatus, certis tamen legibus uinctos, inspicimus ad metas definiti sibi temporis ducere; ut merito nobis quoque cum Apostolo, et artificem et opera mirantibus exclamare iam libeat: O altitudo diuitiarum sapientie et scientie Dei, quam inscrutabilia iudicia eius et inuestigabiles uie eius! et reliqua .



CAPUT IX. Porro eamdem regulam ueritatis docere nos, credere post Patrem etiam in Filium Dei Iesum Christum Dominum Deum nostrum, eumdem in ueteri Testamento repromissum, et in Nouo exhibitum.

Eadem regula ueritatis docet nos credere, post  Patrem, etiam in Filium Dei, Christum Iesum Dominum Deum nostrum, sed Dei Filium; huius Dei qui et unus et solus est, conditor scilicet rerum omnium, ut iam et superius expressum est. Hunc enim Iesum Christum, iterum dicam huius Dei Filium, et in ueteri Testamento legimus esse repromissum et in Nouo Testamento animaduertimus exhibitum, omnium sacramentorum umbras et figuras de presentia corporate ueritatis implentem. Hunc enim Abrahe filium, hunc Dauid, hunc non minus et uetera predicta et Euangelia testantur. Hunc ipsa Genesis, cum dicit: Tibi dabo et semini tuo . Hunc, quando luctatum ostendit hominem cum Iacob . Hunc, quando dicit : Non deficiet princeps de Iuda, neque dux de femoribus eius,  donec ueniat Is cui repromissum est, et ipse erit exspectatio gentium . Hunc Moyses, cum dicit: Prouide alium quem mittas . Hunc idem,  quando testatur, Propheten uobis, dicendo, suscitabit Deus ex fratribus uestris: eum quasi me audite . Hunc, quando dicit: uidebitis uitam uestram pendentem nocte ac die, et non credetis ei . Hunc Isaias: Prodiet uirga de radice Iesse, et flos de radice eius ascendet . Hunc eumdem, quando dicit: Ecce uirgo concipiet et pariet filium . Hunc, quando sanitates ab eo futuras collocat dicens: Tunc aperientur oculi cecorum, et aures surdorum audient, tunc saliet claudus ut ceruus, et diserta erit lingua mutorum . Hunc, quando patientie uirtutes expromit dicens: Non audietur in plateis uox eius; arundinem quassatam non conteret, et linum fumigans non extinguet . Hunc, quando eius Euangelia descripsit: Et disponam uobis testamentum  eternum, sancta Dauid fidelia . Hunc, quando gentes in ipsum credituras prophetat: Ecce posui eum in principem et precipientem gentibus. Gentes que te non nouerunt inuocabunt te, et populi qui te nesciunt ad te confugient . Hunc eumdem, quando ad passionem eius exclamat dicens: Sicut ouis ad occisionem ductus est, et sicut agnus coram tondente se sine uoce, sic non aperuit os suum in humilitate . Hunc quando flagrorum eius ictus plagasque descripsit: Liuore eius nos sanati sumus ; aut humilitatem: Et uidimus eum, et non erat ei species neque honor. Homo in plaga et sciens ferre infirmitatem . Aut quod populus non erat crediturus: Tota die expandi manus meas ad populum non credentem . Aut quod resurrecturus a mortuis: Et erit in illa die radix  Iesse, et qui surget imperare gentibus, in eum gentes sperabunt; et erit requies eius honor . Aut cum tempus resurrectionis: Quasi diluculo paratum inueniemus eum . Aut quod sessurus ad dextram Patris: Dixit Dominus Domino meo: Sede ad dexteram meam, donec ponam inimicos tuos scabellum pedum tuorum . Aut cum possessor omnium collocatur: Postula a me, et dabo tibi gentes hereditatem tuam, et possessionem tuam terminos terre . Aut quod iudex omnium ostenditur: Deus, iudicium tuum regi da, et iustitiam tuam filio regis . Nec hoc in loco plura persequar, que annuntiata de Christo, [1 1Kb] omnibus hereticis, sed et ipsis ueritatem tenentibus magis nota sunt.



CAPUT X. Iesum Christum Dei Filium esse, et uere hominem: contra hereticos phantasiastas, qui ueram carnem illum suscepisse negabant.


 Sed illud admoneo, non alterum in Euangelio Christum expectandum fuisse, quam hunc a Creatore ueteris Testamenti litteris ante promissum; maxime cum et que de ipso predicta sunt impleta sint, et que impleta sunt ante predicta sint. Ut merito hereticorum istorum Testamenti ueteris auctoritatem respuentium, nescio cui commentitio et ex fabulis anilibus ficto Christo atque fucato possim uere et constanter dicere: Quis es? unde es? a quo missus es? quare nunc uenire uoluisti? quare talis? uel qua uenire potuisti? uel quare non ad tuos abisti? nisi quod probasti tuos [2 1Kb] non habere, dum ad alienos uenis? Quid tibi cum mundo creatoris? quid tibi cum homine conditoris? quid tibi cum figmento corporis, cui eripis spem resurrectionis? quid ad alienum uenis  famulum, alienum sollicitare desideras filium? quid me a Domino eripere conaris? quid me in Patrem blasphemare atque impium esse compellis? aut quid sum a te in resurrectione consecuturus, qui me ipsum non recipio dum corpus amitto? Si saluare uis, fecisses hominem cui salutem dares. Si a delicto eripere cupis, ante mihi ne derelinquerem contulisses. Quod autem tecum suffragium circumfers legis? Quod habes testimonium prophetice uocis? aut quid mihi possum de te solidum repromittere, cum te uideam in phantasmate et non in soliditate uenisse? Quid ergo tibi cum figura corporis, si corpus odisti? immo reuinceris corporis quod odisti circumferre substantiam, cuius suscipere uoluisti etiam figuram. Odisse enim debueras corporis imitationem, si oderas  ueritatem. Quoniam si alter es, [3 1Kb] aliter uenire debueras: ne dicereris filius creatoris, si uel imaginem habuisses carnis et corporis. Certe si oderas natiuitatem, quia creatoris oderas nuptiarum coniunctionem, recusare debueras etiam imitationem hominis, qui per nuptias nascitur creatoris. Neque igitur eum hereticorum agnoscimus Christum, qui in imagine  fuit et non in ueritate: [4 1Kb] nichil enim uerum eorum que gessit fecerit, si ipse phantasma et non ueritas fuit: neque eum, qui nichil in se nostri corporis gessit, dum ex Maria nichil accepit, [5 1Kb] ne non nobis uenerit; dum non in nostra substantia uisus apparuit. Neque illum, qui etheream siue sideream, ut alii uoluerunt heretici, uoluit carnem; ne ullam in illo [6 1Kb] nostro intelligamus salutem, si non etiam nostri  corporis cognoscamus soliditatem: nec ullum omnino alterum qui quoduis aliud ex figmento [7 11Kb] hereticorum gesserit corpus fabularum. Omnes enim istos et natiuitas Domini et mors ipsa confutat. Nam et  uerbum, inquit Ioannes, caro factum est, et habitauit in nobis. Ut merito corpus nostrum in illo fuerit quoniam quidem nostram carnem Sermo suscepit. Et sanguis idcirco de manibus ac pedibus, atque ipso latere demanauit, ut nostri consors corporis probaretur, dum occasus nostri legibus moritur. Qui dum in eadem substantia corporis in qua moritur, ressuscitatus ipsius corporis uulneribus comprobatur, etiam resurrectionis nostre leges in sua carne monstrauit, [1 1Kb] qui corpus, quod ex nobis habuit, in sua resurrectione restituit. Lex enim resurrectionis ponitur, dum Christus ad exemplum ceterorum in substantia corporis suscitatur. Quoniam, cum  caro et sanguis non obtinere regnum Dei scribitur, non carnis substantia damnata est, que diuinis manibus, ne periret,  exstructa est; sed sola carnis culpa merito reprehensa est, que uoluntaria hominis temeritate contra legis diuine iura grassata est. Quia in Baptismate et in mortis dissolutione, sublata caro ad salutem reuertitur: dum ad statum innocentie, deposita criminis mortalitate, reuocatur.



CAPUT XI. Et uero non hominem tantum Christum, sed et Deum: sicuti hominis filium, ita et Dei filium.

uerum ne ex hoc quod Dominum nostrum Iesum Christum Dei Creatoris Filium in substantia ueri corporis exhibitum asserimus, aliis hereticis hoc in loco hominem tantum et solum defendentibus, atque ideo hominem illum nudum et solitarium probare cupientibus, aut manus dedisse, aut [2 1Kb] loquendi materiam commodasse uideamur: non sic de substantia corporis  ipsius exprimimus, ut [3 1Kb] solum tantum hominem illum esse dicamus; sed ut, diuinitate sermonis in ipsa concretione permixta, etiam Deum illum secundum Scripturas esse teneamus. Est enim periculum grande, saluatorem generis humani, totius dominum et principem mundi, cui  a suo Patre omnia tradita sunt et cuncta concessa, per quem instituta sunt uniuersa, creata sunt tota, digesta sunt cuncta, euorum omnium et temporum regem, Angelorum omnium principem ante quem nichil preter Patrem, hominem tantummodo dicere, et auctoritatem illi diuinam in his abnegare. Hec enim contumelia hereticorum ad ipsum quoque Deum Patrem redundabit, si Deus Pater Filium Deum generare non potuit. Sed enim ueritati cecitas hereticorum nulla prescribet. Nec quoniam  in Christo aliquid tenent, aliquid non tenent, alterum uident, alterum non uident, eripietur nobis  illud quod non uident, per illud quod uident. Quasi hominis enim in illo fragilitates considerant, quasi Dei uirtutes non computant; infirmitates carnis recolunt, potestates diuinitatis excludunt. Quando si probatio hec ex infirmitatibus Christi illuc proficit, ut homo ex infirmitatibus comprobetur; probatio diuinitatis in illo collecta ex uirtutibus illuc proficiet, ut etiam Deus ex operibus asseratur. Si enim passiones ostendunt in illo humanam fragilitatem, cur opera non asserant in illo diuinam potestatem? ne si hoc non profecerit ut Deus ex uirtutibus asseratur, nec passiones proficiant ut etiam homo ex ipsis esse monstretur. Quecumque enim lex in alterutro fuerit posita, inuenietur esse [4 1Kb] suscepta. Periculum enim erit, nec hominem illum ex passionibus ostendi, si non potuerit  etiam Deus ex uirtutibus approbari. Non est ergo in unam partem inclinandum, et ab alia parte fugiendum, quoniam nec tenebit perfectam ueritatem quisquis aliam ueritatis excluserit portionem. Tam enim Scriptura etiam Deum annuntiat Christum, quam etiam hominem ipsum annuntiat Deum; tam hominem descripsit Iesum Christum, quam etiam Deum quoque descripsit Christum Dominum. Quoniam nec Dei tantum illum Filium esse proponit, sed et hominis; nec hominis tantum dicit, sed et Dei referre consueuit: ut dum ex utroque est, utrumque sit; ne si alterum tantum sit, alterum esse non possit. Ut enim prescripsit ipsa natura hominem credendum esse, qui ex homine sit; ita eadem natura prescribit et Deum credendum esse, qui ex Deo sit: ne si non et Deus fuerit, cum ex Deo sit; iam nec homo  sit, licet ex homine fuerit. [5 1Kb] Et sic in alterutro utrumque periclitetur, dum alterum altero fidem perdidisse conuincitur. Qui legunt ergo  [6 1Kb] hominis filium hominem Christum Iesum, legant hunc eumdem et Deum et Dei Filium nuncupatum. Nam [7 1Kb] quomodo est, qua homo, ex Abraham; sic est etiam, qua Deus , ante ipsum Abraham. Et quomodo, qua homo, filius Dauid ; ita Dominus Dauid, qua Deus, nuncupatus est. Et quomodo, qua homo, sub lege factus est ; ita, qua Deus, sabbati Dominus expressus est . Et quomodo, qua homo, sententiam patitur ; sic omne, qua Deus, de uiuis et mortuis iudicium habere reperitur . Et quomodo post mundum, qua homo, nascitur: sic  ante  mundum, qua Deus, fuisse perhibetur. Et quomodo ex semine Dauid , qua homo, genitus est;  sic item [1 1Kb] per ipsum, qua Deum, mundus dicitur institutus . Et quomodo, qua homo, post multos ; sic, qua Deus, ante omnes. Et quomodo ceteris, qua homo, inferior ; sic omnibus, qua Deus, maior . Et quomodo in celum, qua homo, ascendit ; sic inde, qua Deus, ante descendit. Et quomodo ad Patrem, qua homo, uadit,  sic obediens Patri, qua Filius, inde descensurus est . Ita si mediocritates in illo approbant humanam fragilitatem; maiestates in illo affirmant diuinam potestatem. Periculum est enim, cum utrumque legis, non utrumque, sed alterum credidisse. Ex quo quoniam utrumque in Christo legitur, utrumque credatur; ut fides ita demum uera sit, si et perfecta fuerit. Nam si ex duobus, altero in fide cessante,  unum, et quidem id quod est minus, ad credendum fuerit assumptum; perturbata regula ueritatis, temeritas ista non salutem contulerit, sed in uicem salutis de iactura fidei, periculum mortis grande conflauerit.



CAPUT XII. Deum enim ueteris Testamenti Scripturarum auctoritate probari.

Cur ergo dubitemus dicere, quod Scriptura non dubitat exprimere? cur hesitabit fidei ueritas, in quo Scripture numquam hesitauit auctoritas? Ecce enim Osee prophetes ait ex persona Patris: Iam non saluabo eos in arcu, neque in equis, neque in equitibus; sed saluabo eos in Domino Deo  ipsorum. Si Deus saluare se dicit in Deo, non autem saluat nisi in Christo Deus: cur ergo homo dubitet Christum  Deum dicere, quem Deum a Patre animaduertit positum per Scripturas esse? immo si non saluat nisi in Deo Pater Deus, saluari non poterit a Deo Patre quisquam, nisi confessus fuerit Christum Deum, [2 1Kb] in quo se et per quem se repromittit Pater salutem daturum; ut merito quisquis illum agnoscit esse Deum, salutem inueniat in Deo Christo; quisquis non recognoscit esse Deum, salutem perdiderit, [3 1Kb] quam alibi nisi in Christo Deo inuenire non poterit. Quomodo enim Isaias: Ecce uirgo concipiet, et pariet filium, et uocabitis nomen eius Emmanuel ; quod interpretatum est nobiscum Deus, sic Christus ipse dicit: Ecce ego uobiscum sum usque ad consummationem seculi . Est ergo nobiscum Deus, immo multo magis etiam in nobis est. Nobiscum  est Christus: est ergo cuius nomen est, nobiscum Deus, quia et nobiscum est. Aut numquid non  est nobiscum? quomodo ergo dicit se nobiscum esse? est ergo nobiscum. Sed quoniam nobiscum est; Emmanuel, id est, nobiscum Deus, dictus est. [4 1Kb] Deus ergo quia nobiscum est, nobiscum Deus dictus est. Idem Prophetes: Conualescite, manus dissolute, et genua debilia, consolamini pusillanimes sensu, conualescite, nolite timere: ecce Deus noster iudicium retribuet; ipse ueniet et saluabit nos: tunc aperientur oculi cecorum, et aures surdorum audient; tunc saliet claudus sicut ceruus, et diserta erit lingua mutorum . Si in aduentu Dei dicit Prophetes hec futura signa que facta sunt; aut Dei Filium agnoscant Christum, in cuius aduentu, et a quo hec sanitatum signa facta sunt; aut diuinitatis Christi ueritate superati, in alteram heresim ruentes, Christum, dum Filium Dei et Deum confiteri nolunt, Patrem  illum esse [5 1Kb] confiteantur. uocibus enim Prophetarum inclusi, iam Christum Deum negare non possunt. Quid ergo respondent, cum in aduentu Dei hec signa futura dicuntur, que in aduentu Christi gesta sunt, Christum qualiter accipiunt Deum? Deum enim iam negare non possunt. Qua Patrem? aut qua Filium? Si qua Filium; cur Dei Filium Deum negant? Si qua Patrem; cur eos non sequuntur; qui eiusmodi blasphemias tenere uidentur? nisi quoniam nobis in hoc aduersus illos de [6 1Kb] ueritate certamine, hoc interim sufficit, ut quocumque genere conuicti Christum confiteantur [7 1Kb] et Deum, quem etiam Deum negare uoluerunt. Per Abacuc prophetam ait: Deus ab Africo ueniet et sanctus de monte opaco et condenso . Quem uolunt isti ab Africo uenire? Si uenisse aiunt  omnipotentem Deum Patrem, ergo de loco Deus Pater uenit ex quo etiam [8 1Kb] loco cluditur, et intra sedis alicuius angustias continetur; et iam per istos, ut diximus, Sabelliana heresis sacrilega corporatur. Siquidem Christus non Filius, sed Pater creditur; et nouo more, dum ab istis districte homo nudus asseritur, per eos rursum Christus Pater Deus omnipotens comprobatur. At si in Bethlehem, cuius metature regio ad meridianam respicit plagam celi, Christus nascitur, qui per Scripturas et Deus dicitur: merito Deus hic ab Africo uenire describitur, quia a Bethlehem uenturus esse preuidebatur. Eligant ergo ex duobus quid uelint, hunc, qui ab Africo uenit Filium esse, an Patrem: Deus enim dicitur ab Africo uenturus. Si Filium, quid dubitant Christum et Deum  dicere? Deum enim Scriptura dicit esse uenturum: si Patrem, quid dubitant cum Sabellii temeritate  misceri, qui Christum Patrem dicit? nisi quoniam, siue illum Patrem, siue Filium dixerint, ab heresi sua, inuiti licet, desciscant necesse est, qui Christum hominem tantummodo solent dicere: dum illum, rebus ipsis coacti, Deum incipiunt promere, siue dum illum Patrem, siue dum illum Filium uoluerint nuncupare.



CAPUT XIII. Eamdem ueritatem euinci e sacris Noui Federis Litteris.

[1 1Kb] Ac sic et Ioannes natiuitatem Christi describens , uerbum, inquit, caro factum est, et habitauit in nobis, et uidimus claritatem eius, claritatem  tamquam unigeniti a Patre, [2 1Kb] plenum gratia et ueritate. Nam et uocatur nomen eius uerbum Dei : nec immerito. Eructauit, inquit, cor meum uerbum bonum ; quod uerbum Regis nomine consequenter appellat inferendo, Dico ego opera mea Regi. Per ipsum enim omnia facta sunt opera, et sine ipso factum est nichil . Siue enim, inquit Apostolus, Throni, siue Dominationes, siue uirtutes, siue Potestates, uisibilia et inuisibilia, omnia per ipsum constant . uerbum autem hoc illud est, quod in sua uenit, et sui eum non receperunt. Mundus enim per ipsum factus est, et mundus eum non cognouit . uerbum autem hoc erat in principio apud Deum, et Deus erat uerbum . Quis igitur dubitet, cum in extrema  parte dicitur, uerbum caro factum est, et habitauit in nobis, Christum cuius est natiuitas, et [3 1Kb] quia caro factus est, esse hominem, et quia uerbum Dei, Deum incunctanter edicere esse; presertim cum animaduertat Scripturam euangelicam, utramque istam substantiam in unam natiuitatis Christi federasse concordiam? Hic est enim qui sicut sponsus egreditur de thalamo suo; exsultauit ut gigas ad currendam uiam; a summo celo egressio eius et usque ad summum regressio eius . Quoniam usque ad summum, nec quisquam in celum ascendit, nisi qui de celo descendit, Filius hominis qui est in celis . Repetens hoc ipsum dicit: Pater, clarifica me eo honore quo fui apud te antequam mundus esset . Ac si de celo descendit uerbum hoc, tamquam  sponsus ad carnem, ut per carnis assumptionem Filius hominis illuc posset ascendere, unde Dei Filius uerbum descenderat, merito, dum per connexionem mutuam et caro uerbum Dei gerit, et Filius Dei fragilitatem carnis assumit; cum sponsa carne conscendens illuc, unde sine carne descenderat, recipit iam claritatem  illam, quam dum ante mundi institutionem habuisse ostenditur, Deus manifestissime comprobatur. Et nichilominus, dum mundus ipse post illum institutus refertur, per ipsum creatus esse reperitur; quo ipso diuinitatis in ipso, per quem factus est mundus, et claritas et auctoritas [4 1Kb] comprobetur. Quod si, cum  nullius sit nisi Dei, cordis nosse secreta , Christus secreta conspicit cordis: quod si, cum  nullius sit nisi Dei, peccata dimittere; idem  Christus peccata dimittit: quod si, cum nullius sit hominis de celo uenire; de celo ueniendo descendit: quod si, cum nullius hominis hec uox esse possit, Ego et Pater unum sumus ; hanc uocem de conscientia diuinitatis Christus solus  edicit: quod si postremo, omnibus diuinitatis Christi probationibus et rebus instructus apostolus Thomas, respondens Christo, Dominus meus et Deus meus  dicit: quod si et apostolus Paulus, quorum, [5 1Kb] inquit, patres et ex quibus Christus secundum carnem, qui est super omnia Deus benedictus in secula , in suis litteris scribit: quod si idem se Apostolum non ab hominibus, aut per hominem, sed per Iesum Christum  constitutum esse depromit: quod si idem, Euangelium non se ab hominibus didicisse aut per hominem, sed per Iesum Christum accepisse contendit: merito Deus est Christus. Itaque hoc in loco ex duobus alterum constare debebit. Cum enim manifestum sit omnia esse facta per Christum; aut ante omnia est, quoniam  omnia per ipsum, et merito et Deus est: aut quia homo est, post omnia est, et merito per ipsum nichil factum est. Sed nichil per ipsum factum esse non possumus dicere, cum animaduertamus omnia per ipsum facta esse scriptum: non ergo post omnia est, id est non homo tantum est, qui post omnia est: sed et Deus; quoniam [6 1Kb] Deus ante omnia est. Ante omnia est enim, quia per ipsum omnia; ne si homo tantum, nichil per ipsum; aut si omnia per ipsum, non homo tantum: quoniam si homo tantum; non omnia per ipsum, immo nichil per ipsum. Quid ergo respondent? nichil per ipsum, ut homo sit tantum? Quomodo ergo omnia per ipsum? Ergo non homo tantummodo est, sed et Deus; siquidem omnia sunt per ipsum: ut merito intelligere debeamus  [7 1Kb] , nec hominem esse Christum tantummodo, qui est post omnia; sed et Deum, cum per ipsum facta sint omnia. Quomodo enim aut hominem tantummodo dicas, cum illum etiam in carne conspicias; nisi quoniam si utrumque animaduertitur, utrumque merito credatur?



CAPUT XIu. Idem argumentum persequitur auctor.


Et tamen adhuc dubitat hereticus Christum dicere esse Deum: quem Deum tot et rebus [1 1Kb] animaduerti et uocibus approbatum. Si homo tantummodo Christus, quomodo ueniens in hunc mundum in sua uenit, cum homo nullum fecerit mundum? Si homo tantummodo Christus; quomodo mundus per ipsum factus esse refertur, cum non per hominem mundus, sed post mundum homo institutus referatur? Si homo tantummodo Christus, quomodo non ex semine tantum Dauid Christus, sed uerbum caro facttum est et habitauit in nobis? Nam etsi protoplastus non ex semine, sed tamen protoplastus non est ex uerbi et carnis coniunctione concretus: non est enim uerbum  caro factum et habitauit in nobis. Si homo tantummodo Christus, quomodo qui de celo uenit, que uidit et [2 1Kb] audiit testificatur , cum constet hominem de celo, quia ibi nasci non possit, uenire non posse? Si homo tantummodo Christus, quomodo  uisibilia et inuisibilia, Throni, uirtutes et Dominationes per ipsum et in ipso creata esse referuntur, cum uirtutes celestes per hominem fieri non potuerint, que ante hominem ipsum esse debuerint? Si homo tantummodo Christus, quomodo  adest ubique inuocatus, cum hec hominis natura non sit, sed Dei, ut adesse omni loco possit? Si homo tantummodo Christus, cur homo in orationibus Mediator inuocatur,  cum inuocatio hominis ad prestandam salutem inefficax iudicetur? Si homo tantummodo Christus, cur  spes in illum ponitur, cum  spes in homine maledicta referatur? Si homo tantummodo Christus, cur  non licet Christum sine exitio anime [3 1Kb] negari, cum in hominem  commissum delictum referatur posse dimitti? Si homo tantummodo Christus, quomodo Ioannes Baptista testatur et dicit : Qui post me uenit, ante me factus est, quia prior me fuit; cum, si homo tantummodo Christus, post Ioannem natus, ante Ioannem esse non possit, nisi quoniam illum, qua Deus est, ante precessit? Si homo tantummodo Christus, quomodo  que Pater facit, et Filius facit similiter, cum homo celestibus operibus Dei similia opera facere non possit? Si homo tantummodo Christus, quomodo sicut Pater in se uitam habet, ita dedit Filio uitam habere in semetipso ; cum exemplo Patris Dei, homo in se uitam habere non possit, cum non in eternitate sit gloriosus, sed in materia mortalitatis effectus? Si homo  tantummodo Christus; quomodo refert, Ego sum panis uite eterne qui de celo descendi ; cum neque panis uite homo esse possit ipse mortalis, nec de celo descenderit, nulla in celo constituta materia fragilitatis? Si homo tantummodo Christus, quomodo dicit, quia Patrem Deum nemo uidit umquam, nisi qui est a Deo, hic uidit Deum?  Quoniam, si homo tantummodo Christus, Deum uidere non potuit, quia Deum nemo hominum uidit: si autem dum ex Deo est, Deum uidit, plus se quam hominem, dum Deum uidit, intelligi uoluit. Si homo tantummodo Christus, cur dicit: Quid, si uideritis Filium hominis ascendentem illuc ubi ante erat?  Ascendit autem in celum: ibi ergo fuit, dum illuc redit ubi prius fuit [4 4Kb] . Quod si  de celo missus a Patre est, non utique homo tantum est: homo enim, ut diximus, de celo uenire non potuit. Non igitur ibi ante homo fuit, sed illuc ascendit ubi non fuit. Descendit autem Dei uerbum, quod ibi fuit. uerbum, inquam, Dei et Deus per quem facta sunt omnia, et sine quo factum est nichil  . Non igitur homo inde [1 1Kb] sic de celis uenit; sed Dei Sermo, id est Deus, inde descendit.



CAPUT Xu. al. XXIII. Rursum ex Euangelio Christum Deum comprobat.

Si homo tantummodo Christus, quomodo ait : Etsi ego de me testificor, uerum est testimonium meum; quia scio unde uenerim, et quo eam [2 14Kb] : uos ignoratis unde uenerim, aut quo eam: uos secundum carnem iudicatis. Ecce et heic illuc se dicit rediturum, unde se testificatur ante uenisse, missum scilicet de celo. Descendit ergo unde uenit, quomodo illuc uadit unde descendit. Ex quo, si homo tantummodo Christus esset, non inde uenisset;  atque ideo nec illuc abiret, quoniam non inde uenisset. ueniendo autem inde, unde homo uenire non potest, Deum se ostendit uenisse. Sed enim huius ipsius descensionis ignari et imperiti Iudei, heredes sibi hereticos istos reddiderunt, quibus dicitur: uos ignoratis unde ueniam, et quo eam: uos secundum carnem iudicatis . Tam isti quam Iudei carnalem [3 1Kb] solam esse Christi natiuitatem tenentes, nichil aliud Christum esse quam hominem crediderunt; non considerantes illud, quoniam cum de celo homo non potuerit uenire, ut merito illuc posset redire, Deum esse qui inde descenderit, unde homo uenire non potuerit. Si homo tantummodo Christus, quomodo dicit: uos ex inferioribus estis, ego de sursum sum; uos  de hoc mundo estis, ego non sum de hoc mundo?  Ideo autem si omnis homo ex hoc mundo est, et ideo in hoc mundo est Christus, an homo tantummodo est? Absit. Sed considera quod ait: Ego non sum de hoc mundo. Numquid ergo mentitur, quum ex hoc mundo sit, si homo tantummodo sit? Aut si non mentitur; non est ex hoc mundo. Non ergo homo tantummodo est, quia ex hoc mundo non est. Sed ne lateret quis esset, expressit unde esset: Ego, inquit, de sursum sum; hoc est, de celo, unde homo uenire non potest; non enim in celo factus est. Deus est ergo qui de sursum est, et idcirco de hoc mundo non est: quamquam etiam quodammodo ex  hoc mundo est; unde non Deus tantum est Christus,  sed et homo. Ut merito, quomodo non est ex hoc mundo secundum uerbi diuinitatem; ita ex hoc mundo sit secundum suscepti corporis fragilitatem: Homo est enim cum Deo iunctus, et Deus cum homine copulatus. Sed idcirco nunc heic Christus in unam partem solius diuinitatis incubuit, quoniam cecitas Iudaica solam in Christo partem carnis aspexit, et inde in presenti loco, silentio preterita corporis fragilitate que de mundo est, de sua sola diuinitate locutus est que de mundo non est: ut in quantum illi inclinauerant, ut hominem illum tantummodo crederent, in tantum illos Christus posset ad diuinitatem suam considerandam trahere, ut se Deum crederent; uolens illorum incredulitatem circa diuinitatem suam, omissa interim commemoratione  sortis humane, solius diuinitatis oppositione superare. Si homo tantummodo Christus, quomodo dicit: Ego ex Deo prodii et ueni , cum constet hominem a Deo factum esse, non ex Deo processisse: ex Deo autem homo quomodo non processit, sic Dei uerbum processit; de quo dictum est: Eructauit cor meum uerbum bonum . Quod quoniam ex Deo est, merito et apud Deum est. Quodque, quia non otiose prolatum [4 1Kb] est, merito omnia facit. Omnia enim per ipsum facta sunt, et sine ipso factum est nichil . Sed enim hoc uerbum per quod facta sunt omnia . Et Deus, inquit, erat uerbum. Deus ergo processit ex Deo, dum qui, processit Sermo, Deus est qui processit ex Deo. Si homo tantummodo Christus; quomodo  ait: Si quis uerbum meum seruauerit, mortem non uidebit in eternum?  Mortem in eternum non uidere, quid aliud quam immortalitas est? Immortalitas autem diuinitati socia est, quia et Diuinitas immortalis est, et immortalitas diuinitatis fructus est. Sed enim omnis homo mortalis est; immortalitas autem ex mortali non potest esse. Ergo ex Christo homine mortali, immortalitas non potest nasci. Sed qui uerbum custodierit, inquit, meum, mortem non uidebit in eternum. Ergo uerbum Christi prestat immortalitatem [6 11Kb] , et per immortalitatem prestat diuinitatem. Quod si non potest exhibere, ut immortalem alterum faciat ipse mortalis; hoc autem  Christi uerbum exhibet, pariter et prestat immortalitatem:  non utique homo tantum est, qui prestat immortalitatem; quam, si tantummodo homo esset, prestare non posset: prestando autem diuinitatem per immortalitatem, Deum se probat diuinitatem porrigendo, quam nisi Deus esset, prestare non posset. Si homo tantummodo Christus, quomodo inquit Ante Abraham ego sum?  Nemo enim hominum ante eum potest esse ex quo ipse est; nec potest fieri ut [1 1Kb] quisquam prius fuerit ante illum ex quo ipse originem sumpsit. Sed enim Christus, cum ex Abraham sit, ante Abraham esse se dicit. Aut mentitur igitur et fallit si ante Abraham non fuit, qui ex Abraham fuit: aut non fallit si etiam Deus est, dum ante Abraham fuit. Quod nisi fuisset, consequenter cum ex Abraham fuisset, ante Abraham  esse non posset. Si homo tantummodo Christus; quomodo ait: Et ego [2 1Kb] agnosco eas et sequuntur me mee; et ego uitam eternam do illis, et numquam peribunt in perpetuum?  Sed enim cum omnis homo mortalitatis sit legibus alligatus, et idcirco in perpetuum se ipse seruare non possit, multo magis in perpetuum alterum seruare non poterit. At in perpetuum se Christus repromittit salutem daturum; quam si non dat, mendax est: si dat, Deus est. Sed non fallit; dat enim quod repromittit: Deus est ergo, qui salutem perpetuam porrigit; quam homo, qui se ipsum seruare non potest, alteri prestare non poterit. Si homo tantummodo Christus, quid est, quod ait: Ego et Pater unum sumus?  Quomodo enim Ego et Pater unum sumus, si non et Deus  est et Filius? qui idcirco unum potest dici dum ex ipso est, et dum Filius eius est, et dum ex ipso nascitur [3 1Kb] , dum ex ipso processisse reperitur, per quod et Deus est. Quod cum inuidiosum Iudei putassent, et blasphemum credidissent, eo quod se ostenderat his sermonibus [4 1Kb] Christum esse Deum, ac propterea ad lapides concurrissent, et saxorum ictus iniicere gestiissent; exemplo et testimonio Scripturarum aduersarios suos fortiter refutauit. Si illos, inquit, dixit deos ad quos [5 1Kb] Dei uerba facta sunt, et non potest solui Scriptura; quem Pater sanctificauit et misit in  hunc mundum, uos dicitis, quia blasphemas, quia dixi, Filius Dei sum ego . Quibus uocibus neque se negauit Deum, quin immo Deum se esse firmauit. Nam quia sine dubitatione dii esse dicuntur, ad quos uerba Dei facta sunt; multo magis hic Deus, qui melior illis omnibus inuenitur. Et nichilominus calumniosam blasphemiam [6 10Kb] dispositione legitima congruenter refutauit: Deum enim se sic intelligi uult, ut Filium Dei, et non ipsum Patrem [7 1Kb] uellet intelligi. Missum enim se esse dixit , et multa operase ex Patre ostendisse monstrauit; ex quo non Patrem se, sed Filium esse intelligi uoluit; et in ultima parte defensionis, Filii, non Patris, fecit mentionem dicendo: uos dicitis quia blasphemas, quia dixi: Filius Dei sum. Ita quod ad crimen blasphemie  pertinet, Filium se, non Patrem dicit: quod autem ad diuinitatem [8 1Kb] spectet ipsius, Ego et Pater unum sumus dicendo, Filium se esse et Deum probauit: Deus est ergo: Deus autem sic, ut Filius sit, non Pater.



CAPUT XuI. al. XXIu. Iterum ex Euangelio Christum Deum comprobat.

Si homo tantummodo Christus, quomodo ipse dicit: Et omnis qui [9 1Kb] uiuit et credit in me, non morietur in eternum?  Sed enim qui in hominem solitarium credit et nudum, maledictus dicitur : heic autem, qui credit in Christum  non maledictus, sed in eternum non moriturus refertur. Ex quo, si aut homo est tantum, ut heretici uolunt, quomodo quisquis in eum credit, non morietur in eternum, cum maledictus esse teneatur qui confidit in homine? Aut si non maledictus, sed potius ad eterne uite consecutionem, ut legitur, destinatus; [10 1Kb] non homo tantummodo Christus, sed et Deus: in quem qui credit, et maledictionis periculum deponit, et ad fructum iustitie accedit. Si homo tantummodo Christus, quomodo Paraclitum dicit de suo esse sumpturum que nuntiaturus si?  Neque enim Paraclitus ab homine quidquam accipit, sed homiui scientiam Paraclitus porrigit, nec futura ab homine Paraclitus discit, sed de futuris hominem Paraclitus instruit. Ergo aut non accepit Paraclitus a Christo homine quod nuntiet, quoniam Paraclito homo nichil poterit dare a quo ipse homo debet accipere; et fallit in presenti loco Christus et decipit, cum Paraclitum a se homine accepturum que nuntiet dicit; aut non nos fallit, sicut nec fallit, et accepit Paraclitus a Christo que nuntiet. [1 2Kb] Sed si a Christo accepit que nuntiet; maior ergo iam Paraclito Christus est: quoniam nec Paraclitus a Christo acciperet, nisi minor Christo esset. Minor autem Christo Paraclitus Christum etiam Deum esse hoc ipso probat, a quo accepit que nuntiat; ut testimonium  Christi diuinitatis grande sit, dum minor Christo Paraclitus repertus, ab illo sumit que ceteris tradit. Quandoquidem si homo tantummodo Christus, a Paraclito Christus acciperet que diceret, non a Christo Paraclitus acciperet que nuntiaret. Si homo tantummodo Christus; quare credendi nobis talem regulam posuit quo diceret: Hec est autem uita eterna ut sciant te unum et uerum Deum, et quem misisti Iesum Christum?  Si noluisset se etiam Deum intelligi, cur addidit: Et quem misisti Iesum Christum, nisi quoniam et Deum accipi [2 1Kb] uoluit? Quoniam si se Deum nollet intelligi, addidisset: Et quem misisti hominem Iesum Christum: nunc autem neque addidit, nec se hominem nobis tantummodo Christus tradidit, sed [3 1Kb] Deo iunxit, ut et Deum per  hanc coniunctionem, sicut est, intelligi uellet. Est ergo credendum, secundum prescriptam regulam, in Dominum, unum uerum Deum, et in eum quem misit Iesum Christum consequenter, qui se nequaquam Patri, ut diximus, iunxisset, nisi Deum quoque intelligi [4 1Kb] uellet; separasset enim [5 1Kb] ab eo, si Deum intelligi se noluisset: inter homines enim tantummodo se collocasset, si hominem se esse tantummodo sciret; nec cum Deo iunxisset, si se non et Deum nosset: nunc et de homine tacet, quoniam  hominem [6 1Kb] illum nemo dubitat; et Deo se iungit merito, ut credituris diuinitatis sue formulam poneret. Si homo tantummodo Christus; quomodo dicit: Et nunc honorifica me gloria quam habebam apud te priusquam mundus esset?  Si antequam mundus esset, gloriam habuit apud Deum, et claritatem tenuit apud Patrem, ante mundum fuit: nec enim habuisset gloriam, nisi ipse prius fuisset, qui gloriam posset tenere. Nemo enim habere aliquid poterit, nisi ante ipse fuerit, qui aliquid tenet. Sed enim Christus [7 1Kb] habet gloriam ante mundi institutionem; ergo ante institutionem mundi fuit. Nisi enim ante institutionem mundi esset; ante mundi institutionem gloriam habere non posset, cum ipse non esset. Sed enim homo gloriam ante mundi institutionem  habere non potuit, qui post mundum fuit: Christus autem habuit: ante mundum igitur fuit: non igitur homo tantummodo fuit, qui ante mundum fuit: Deus est igitur, quoniam ante mundum fuit, et gloriam ante mundum tenuit. Nec predestinatio ista dicatur, quoniam nec posita est; aut addant hoc qui hoc putant: sed ue est adiicientibus, quomodo et detrahentibus, positum : non potest ergo dici quod non potest adiici. Sublata ergo predestinatione que non est posita, in substantia fuit Christus ante mundi institutionem. uerbum est enim per quod facta sunt omnia, et sine quo factum est nichil. Quoniam et si in predestinatione dicitur gloriosus, et ante mundi institutionem fuisse predestinationem, ordo seruetur, et ante hunc erit multus  numerus hominum in gloriam destinatus. Minor enim per istam destinationem Christus ceteris [8 1Kb] intelligetur, quibus posterior denotatur. Nam si hec gloria in predestinatione fuit, predestinationem istam in gloriam nouissimus Christus accepit: ante enim predestinatus Adam esse cernetur, et Abel, et Enoch, et Ne, et Abraham, et reliqui ceteri. Nam cum apud Deum et personarum et rerum omnium ordo digestus sit, ante hanc predestinationem Christi [9 1Kb] in gloriam multi predestinati fuisse dicentur. Et hoc  pacto minor ceteris hominibus Christus esse [1 1Kb] deprehenditur, qui melior et maior et antiquior ipsis quoque Angelis inuenitur. Aut hec igitur omnia tollantur, ut Christo diuinitas [2 1Kb] auferatur: aut [3 1Kb] si hec tolli non possunt, Christo ab hereticis Diuinitas propria reddatur.



CAPUT XuII. al. XXu. Item ex Moyse in principio sacrarum Litterarum.

Quid si Moyses hanc eamdem regulam ueritatis exequitur, et hoc in principio suarum nobis tradidit Litterarum, quo discamus omnia creata et condita esse per Dei Filium, hoc est per Dei uerbum? Id enim dicit quod Ioannes, quod ceteri; immo et Ioannes  et ceteri ab hoc intelliguntur accepisse quod dicant. Si enim Ioannes dicit: Omnia per ipsum facta sunt, et sine ipso factum est nichil ; Prophetes autem refert: Dico ego opera mea Regi ; Moyses autem introducit precipientem Deum ut lux fiat in primis, celum firmetur, aque congregentur, arida ostendatur, fructus secundum semina [4 1Kb] prouocetur, animalia producantur, luminaria in celo atque astra ponantur : non alium ostendit tunc adfuisse Deo cui preciperentur hec opera ut fierent, nisi eum per quem facta sunt omnia, et sine quo factum est nichil. Ac si hic uerbum Dei est, nam eructauit cor meum uerbum bonum; ostendit in principio uerbum fuisse, et uerbum hoc apud Patrem fuisse, Deum preterea uerbum fuisse,  [5 1Kb] omnia per ipsum facta esse. Sed enim hoc uerbum caro factum est, et habitauit in nobis , Christus scilicet Filius Dei; quem, dum et postmodum secundum carnem hominem accipimus, et ante mundi institutionem Dei uerbum et Deum uidemus; merito secundum institutionem ueteris et Noui Testamenti, et Deum et hominem Christum Iesum et credimus et tenemus. Quid si idem Moyses introducit dicentem Deum: Faciamus hominem ad imaginem et similitudinem nostram : et infra, Et fecit Deus hominem, ad imaginem Dei fecit illum, masculum et feminam fecit eos? Si, ut iam docuimus, Dei Filius est per quem facta sunt omnia; utique Dei Filius est per quem etiam homo institutus est, propter quem facta sunt omnia. Sed enim Deo precipiente  ut homo fiat, Deus refertur esse qui hominem facit: facit autem hominem Dei Filius, uerbum scilicet Dei, per quem facta sunt omnia, et sine quo factum est nichil. Hoc autem uerbum caro factum est, et habitauit  in nobis: ergo Christus est Deus. Per Christum igitur homo factus est, ut per Dei Filium. Sed Deus hominem ad imaginem Dei fecit; Deus est ergo qui fecit hominem ad imaginem Dei, Deus ergo Christus est: ut merito nec ueteris Testamenti circa personam Christi uacillet auctoritas, dum Noui Testamenti manifestatione fulcitur: nec Noui Testamenti intercepta sit potestas, dum radicibus ueteris Testamenti eiusdem nititur ueritas. Ex quo, qui Christum, Dei Filium et hominis, tantummodo presumunt hominem, non et Deum, contra Testamentum et uetus et Nouum faciunt, dum et ueteris et Noui Testamenti auctoritatem ueritatemque corrumpunt. Quid si idem Moyses ubique introducit Deum Patrem immensum atque sine fine, non qui loco cludatur, sed qui omnem  locum cludat: nec eum qui in loco sit, sed potius in quo omnis locus sit: omnia continentem et cuncta complexum; ut merito nec descendat nec ascendat, quoniam ipse omnia et continet et implet: et tamen nichilominus introducit Deum descendentem ad turrem quam edificabant filii hominum [6 1Kb] considerare querentem, et dicentem: uenite; et mox: Descendamus, et confundamus illic ipsorum linguas, ut non audiat unusquisque uocem proximi sui?  Quem uolunt heic Deum descendisse ad turrem illam, et homines tunc illos uisitare querentem? Deum Patrem? Ergo iam loco clauditur: et quomodo ipse omnia complectitur? Aut numquid Angelum cum Angelis dicit descendentem, et dicentem: uenite; et mox: Descendamus et confundamus illic ipsorum linguas?  Sed enim in Deuteronomio animaduertimus retulisse Deum hec, Deumque dixisse, ubi ponitur: Cum disseminaret filios Adam, statuit fines gentium iuxta numerum angelorum Dei . Neque ergo Pater descendit, ut res indicat; neque Angelus ista precipit, ut res probat. Superest ergo, ut ille descenderit, de quo apostolus Paulus: Qui descendit, ipse est qui ascendit super omnes celos, ut impleret omnia ; hoc est Dei Filius, Dei uerbum. uerbum autem Dei caro factum est, et habitauit in nobis: hic [7 1Kb] erit Christus: Deus ergo pronuntiabitur Christus.



CAPUT XuIII. al. XXuI. Inde etiam, quod Abrahe uisus legatur Deus: quod de Patre nequeat intelligi, quem nemo uidit umquam; sed de Filio in Angeli imagine.


Ecce idem Moyses refert alio in loco, quod Abrahe  uisus sit Deus . Atquin idem Moyses audit a Deo, quod nemo hominum Deum uideat et uiuat . Si uideri non potest Deus, quomodo uisus est Deus? Aut si uisus est, quomodo uideri non potest? Nam et Ioannes, Deum nemo  uidit umquam . Et apostolus Paulus: Quem uidit hominum nemo, nec uidere potest . Sed non utique Scriptura mentitur: ergo uere uisus est Deus. Ex quo intelligi potest, quod non Pater uisus sit, qui numquam uisus est; sed Filius, qui et descendere solitus est, et uideri quia descenderit. Imago est enim inuisibilis Dei, ut mediocritas et fragilitas conditionis humane Deum Patrem uidere aliquando iam tunc assuesceret in imagine Dei, hoc est, in Filio Dei. Gradatim enim  et per incrementa fragilitas humana nutriri debuit per imaginem ad istam gloriam, ut Deum Patrem uidere [1 1Kb] possit aliquando. Periculosa sunt enim que magna sunt, si repentina sunt. Nam etiam lux solis subita post tenebras, splendore nimio insuetis oculis non ostendet diem, sed potius faciet cecitatem.

Quod ne in damnum humanorum contingat oculorum, paulatim disruptis et dissipatis tenebris, ortus luminaris istius mediocribus incrementis fallenter assurgens oculos hominum sensim assuefacit ad totum orbem suum ferendum per incrementa radiorum. Sic ergo et Christus, id est, imago Dei et Filius Dei, ab hominibus inspicitur, qua poterat uideri. Et ideo fragilitas et mediocritas sortis humane per ipsum alitur, producitur, educatur; ut aliquando Deum quoque ipsum  Patrem, assueta Filium conspicere, possit, ut est, uidere; ne maiestatis ipsius repentino et intolerabili fulgore percussa intercipi possit, ut Deum Patrem quem semper optauit, uidere non possit. Ex quo Filius est hic qui uidetur; Dei autem Filius, Dei uerbum est; Dei autem uerbum caro factum est et habitauit in nobis: hic autem Christus est. Que, malum, ratio est ut dubitetur Deus dici, qui tot modis Deus intelligitur approbari? Ac si et Agar , ancillam Sare de domo eiectam pariter et fugatam Angelus conuenit apud fontem aque in uia Sur, fuge causas interrogat atque accipit; et post hec humilitatis consilia porrigit; spem preterea illi materni nominis facit, quodque ex utero eius multum semen esset futurum spondet atque promittit, et quod Hismel ex illa  nasci haberet, et cum ceteris aperit locum habitationis ipsius, actumque describit: hunc autem Angelum,  et Dominum Scriptura proponit et Deum:  querant quid in presenti loco heretici tractent. Pater fuit iste qui ab Agar uisus est, an non? quia Deus positus est. Sed absit Deum Patrem Angelum dicere: ne alteri subditus sit, cuius Angelus fuerit. Sed Angelum dicent fuisse: quomodo ergo Deus erit, si Angelus fuit? cum non sit hoc nomen Angelis umquam concessum; nisi quoniam ex utroque latere nos ueritas in istam concludit sententiam [3 1Kb] ; quia intelligere debeamus Dei Filium fuisse: qui quoniam ex Deo est, merito Deus, quia Dei Filius, dictus sit [4 1Kb] : quoniam Patri subditus et annuntiator paterne uoluntatis est, magni consilii Angelus pronuntiatus est. Ergo [5 1Kb] si hic locus neque  persone Patris congruit, ne Angelus dictus sit: neque persone Angeli, ne Deus pronuntiatus sit: persone autem Christi conuenit ut et Deus sit, quia Dei Filius est; et Angelus sit, quoniam paterne dispositionis annuntiator est; intelligere debent contra Scripturas se agere heretici; qui Christum cum dicant se et Angelum credere, nolint illum etiam Deum pronuntiare, quem in ueteri Testamento ad uisitationem generis humani legunt sepe uenisse. Adhuc adiecit Moyses , Abrahe uisum Deum apud quercum Mambre, sedente ipso ad ostium tabernaculi sui meridie: et nichilominus, cum tres conspexisset uiros, unum ex illis Dominum nuncupasse; quorum cum pedes lauisset, cineritios panes cum butyro, et [6 1Kb] ipsius copia lactis offert, et ut hospites  retenti uescerentur, hortatur. Post que et quod pater futurus esset, audit: et quod Sara uxor eius paritura ex ipso filium esset, ediscit: et de exitu Sodomitarum, que merebantur pati, recognoscit: et quod propter clamorem Sodomorum Deus descendisset, addiscit. Quo in loco in Patrem uolunt uideri tunc fuisse cum Angelis duobus hospitio receptum, Patrem uisibilem heretici crediderunt: si autem Angelum, cum ex Angelis tribus unus Dominus nuncupatur: cur, quod non solet, Angelus Deus dicitur? nisi quoniam, ut Deo Patri inuisibilitas propria reddatur, et Angelo propria mediocritas remittatur, non nisi Dei Filius, qui et Deus est, Abrahe uisus, et hospitio receptus esse [7 1Kb] . credetur. Quod enim erat futurus, meditabatur in sacramento, Abrahe factus hospes apud  Abrahe filios futurus ; cuius filiorum pedes, ad probationem quod ipse esset, abluit; reddens  in filiis ius hospitalitatis, quod aliquando illi fenerauerat pater. Unde et ne qua esset dubitatio quin iste Abrahe hospes fuisset, in Sodomitarum exitu ponitur : Quoniam pluit Dominus super Sodomam, et Gomorrham ignem et sulphur a Domino de celo. Sic enim et Prophetes ex persona Dei: Subuerti uos, inquit, sicut subuertit [1 1Kb] . Dominus Sodomam et Gomorrham . Dominus ergo Sodomam subuertit, id est, Deus Sodomam subuertit: sed in subuersione Sodomorum Dominus pluit ignem a Domino. Hic autem Dominus uisus est Abrahe Deus: Deus autem hic hospes est Abrahe, uisus utique quia tactus: sed cum Pater [2 1Kb] , quia inuisibilis, nec tunc utique uisus sit; uisus est et [3 1Kb] hospitio receptus et acceptus est [4 1Kb] , qui solitus est tangi, et  uideri: hic autem Filius Dei, Dominus a Domino pluit super Sodomam et Gomorrham sulphur atque ignem. Hic autem Dei uerbum est: uerbum autem Dei caro factum est, et habitauit in nobis: hic autem Christus est. Non Pater igitur apud Abraham hospes, sed Christus fuit; nec tunc Pater uisus est, sed Filius [5 1Kb] ; uisus autem est Christus. Merito igitur Christus, et Dominus et Deus est, qui non aliter Abrahe uisus est, nisi quia ante ipsum Abraham, ex Patre Deo [6 1Kb] Deus Sermo generatus est. Adhuc, inquit, idem Angelus et Deus eamdem Agar fugatam de domo Abrahe cum puero, consolatur et uisitat. Nam cum illa in solitudine exposuisset infantem, quia aqua defecisset ex utre, cumque puer ille clamasset, fletum et planctum leuasset  [7 1Kb] , Et audiuit, inquit  Scriptura, Deus uocem pueri de loco ubi erat. Cum Deum esse qui uocem infantis audiuit, retulisset; adiecit: Et uocauit Angelus Domini ipsam Agar de celo; Angelum referens esse quem Deum dixerat, et Dominum pronuntians esse quem Angelum collocarat: quique Angelus et Deus adhuc ipsi Agar promittit maiora solatia, dicendo: Ne timueris; exaudiui enim uocem pueri de loco ubi erat. Surge, sume puerum, et  tene: in gentem enim magnam faciam eum. Hic Angelus, si Angelus tantum est, cur hoc sibi uindicat ut dicat: In gentem enim magnam faciam eum, cum hoc utique genus potentie Dei sit, Angeli esse non possit? Ex quo etiam [8 1Kb] Deus confirmatur esse qui hoc potest facere: quoniam ut hoc ipsum comprobetur, adiicitur per Scripturam statim: Et aperuit Deus oculos eius, et uidit puteum aque uiue, et abiit, et impleuit utrem de puteo, et dedit puero, et erat Deus cum puero. Si ergo hic Deus erat cum puero qui aperuit oculos Agar, ut uideret puteum aque uiue, et hauriret aquam propter urgentem sitis necessitatem; hic autem [9 1Kb] Deus celo illam uocat Angelus dictus, cum superius uocem audiens clamantis pueri [10 2Kb] . Deus esset potius, non alius intelligitur quam Angelus esse pariter et  Deus. Quod cum Patri competens et conueniens esse non possit, qui tantummodo Deus est: competens autem esse possit Christo, qui non tantummodo Deus, sed et Angelus pronuntiatus est; manifeste apparet, non Patrem ibi tunc locutum fuisse ad Agar, sed Christum potius, cum Deus sit, cui etiam Angeli competit nomen; quippe cum magni consilii Angelus factus sit : Angelus autem sit, dum exponit sinum Patris, sicut Ioannes edicit . [11 1Kb] Si enim ipse Ioannes hunc eumdem qui sinum exponit Patris, uerbum dicit carnem factum esse, ut sinum Patris posset exponere: merito Christus non solum homo est [12 1Kb] , sed et Angelus; nec Angelus tantum, sed et Deus per Scripturas ostenditur, et a nobis hoc esse creditur: ne, si non Christum tunc locutum ad  Agar uoluerimus accipere; aut Angelum Deum faciamus, aut Deum Patrem omnipotentem inter Angelos computemus.



CAPUT XIX. al. XXuII. Quod etiam Iacob apparuerit Deus Angelus, nempe Dei Filius.

Quid si et alio in loco similiter legimus Deum Angelum  positum? Nam cum apud uxores suas Liam atque Rachel Iacob de patris illarum iniquitate quereretur, et cum referret quod iam in terram propriam remeare et reuerti cuperet, somnii quoque sui interponebat auctoritatem, quo tempore refert sibi Angelum Dei per somnium dixisse : Iacob, Iacob. Et ego, inquit, dixi: Quid est? Aspice, inquit, oculis tuis, et uide hircos et arietes ascendentes super oues et capras uariatos albos, et uarios et cineritios et aspersos. uidi enim quecumque tibi Laban fecit. Ego sum Deus qui uisus sum tibi in Loco Dei, ubi [1 1Kb] unxisti mihi illic stantem lapidem, et uouisti mihi illic uotum. Nunc ergo surge, et proficiscere de terra hac, et uade in terram natiuitatis tue, et ero tecum. Si Angelus Dei loquitur hec ad Iacob, atque ipse Angelus  infert, dicens: Ego sum Deus qui uisus sum tibi in Loco Dei: non tantummodo hunc Angelum, sed et Deum positum sine ulla hesitatione conspicimus, quique sibi uotum refert ab Iacob destinatum esse in Loco Dei, et noc dicit in Loco meo. Est ergo Locus Dei, est et hic Deus. Sed enim ibi simpliciter est in Loco Dei positum; neque enim dictum est in Loco Angeli et Dei, sed tantummodo Dei: hic autem qui ista promittit, Deus atque Angelus esse perhibetur; ut merito distinctio sit inter eum qui tantummodo Deus dicitur, et inter eum qui non Deus simpliciter, sed et Angelus pronuntiatur. Ex quo si nullius alterius Angeli potest heic accipi tanta auctoritas, ut Deum quoque se esse fateatur, et uotum sibi factum esse testetur, nisi tantummodo Christi; cui, non quia Angelo tantum, sed  quia Deo, uotum uoueri potest: manifestum est non Patrem accipi posse, sed Filium, Deum et Angelum. Hic autem si Christus est, sicuti est; uehementer periclitatur, qui aut hominem Christum, aut Angelum tantummodo dicit, subtracta illi diuini nominis potestate; quam ex Scripturarum celestium fide frequenter accepit, que illum et Angelum frequenter et Deum dicunt. His omnibus etiam illud accedit, ut quomodo illum et Angelum frequenter et Deum posuit Scriptura diuina, sic illum et hominem ponat et Deum, exprimens eadem Scriptura diuina quod erat futurus, et depingens iam tum in imagine quod habebat esse in substantie ueritate. Remansit enim, inquit, Iacob solus, et luctabatur homo cum eo usque in mane: et uidit quoniam non potest aduersus eum,  et tetigit latitudinem femoris Iacob, cum in eum luctaretur et ipse cum eo, et dixit ei: dimitte me, ascendit enim lucifer. Et ille dixit. Non te dimittam, nisi me benedixeris. Et dixit: Quod est nomen tuum? Et  ille dixit, Iacob. Dixitque ei: Non uocabitur [2 15Kb] iam nunc nomen tuum Iacob, sed Isrel erit nomen tuum: quia inualuisti cum Deo, et cum hominibus potens es . Et adhuc adiicit : Et uocauit Iacob nomen loci illius, uisio Dei. uidi enim Deum facie ad faciem, et salua facta est anima mea. Ortusque est ei sol: mox [3 1Kb] transiuit uisionem Dei; ipse uero claudicabat femore suo. Homo, inquit, luctabatur cum Iacob. Si homo solitarius, quis est iste? Unde est? Quare cum Iacob contendit atque luctatur? Quid intercesserat? Quid factum fuerat? Que ratio contentionis istius tante, tantique certaminis? Quare preterea Iacob, qui ad tenendum hominem cum quo luctabatur fortir inuenitur, et benedictionem ab eo quem detinebat postulat [4 1Kb] quia iam lucifer  oritur, ideo postulasse reperitur; nisi quoniam prefigurabatur contentio hec inter Christum et filios Iacob futura, que in Euangelio dicitur perfecta? Contra hunc enim hominem colluctatus est populus Iacob, in qua colluctatione potentior populus est Iacob repertus; quippe cum aduersus Christum iniquitatis sue uictoriam sit consecutus, quo in tempore, propter facinus quod admisit, incessu fidei proprie et salutis claudicare grauissime incertus et lubricus cepit: qui, quamuis superior damnando Christum repertus, eget tamen ipsius misericordia, eget tamen ipsius benedictione. Sed enim hic homo qui cum Iacob luctatus est: Non, inquit, uocabitur etiam nunc nomen tuum Iacob, sed Isrel erit nomen tuum. Ac si Isrel est homo uidens Deum; eleganter ostendebat Dominus  quod non tantum homo esset qui colluctabatur tunc cum Iacob, sed et Deus. uidebat utique Deum Iacob cum quo colluctabatur, quamuis hominem ipsius in colluctatione retineret. Et ut nulla adhuc posset esse dubitatio, interpretationem ipse posuit dicendo: Quia inualuisti cum Deo, et cum hominibus potens es. Ob quam causam hic idem Iacob intelligens iam uim sacramenti et peruidens auctoritatem eius cum quo luctatus fuisset, nomen loci illius in quo colluctatus est, uocauit uisionem Dei. Superstruxit preterea causas ad interpretationem [5 1Kb] uisionis Dei porrigendam. uidi enim, inquit, Deum facie ad faciem, et salua facta est anima mea. uidit autem Deum cum quo colluctatus est quasi cum homine: sed et hominem quidem quasi uictor tenuit; benedictionem autem quasi,  a Deo ut inferior, postulauit. Ita cum Deo et cum homine colluctatus fuit: ac sic colluctatio hec ibi quidem prefigurata est; in Euangelio autem inter Christum et populum Iacob perfecta est: in qua quamuis  populus superior inuentus sit, minor repertus est dum nocens comprobatus est. Quis dubitabit Christum in quo hec colluctationis figura completa est, non hominem tantum, sed et Deum agnoscere; quandoquidem hominem illum et Deum etiam figura ipsa colluctationis uideatur comprobasse? Et tamen etiam post hec eque non cessat eadem Scriptura diuina Angelum Deum dicere, et [1 1Kb] Deum Angelum pronuntiare. Nam  cum Manassen atque Ephrem filios Ioseph benedicturus esset hic ipse Iacob; transuersis super capita puerorum manibus collocatis, Deus, inquit, qui pascit me a iuuentute mea usque in hunc diem, Angelus qui liberauit me ex omnibus malis, benedicat pueros hos. Usque adeo autem eumdem Angelum ponit quem Deum dixerat, ut  singulariter in exitu sermonis sui posuerit personam de qua loquebatur, dicendo benedicat pueros hos. Si enim [2 14Kb] alterum Deum, alterum Angelum uoluisset intelligi, plurali numero duas personas complexus fuisset: nunc unius persone singularem numerum in benedictione deposuit, ex quo eumdem Deum atque Angelum intelligi uoluit. Sed enim Deus Pater accipi non potest: Deus autem et Angelus, Christus accipi potest. Quem ut huius benedictionis auctorem etiam transuersas super pueros manus Iacob ponendo significauit, quasi pater illorum esset Christus [3 1Kb] ex quo manus ponere figuram et formam [4 1Kb] futuram passionis ostendens. Nemo igitur Christum, sicut Angelum non dubitat dicere, ita etiam Deum hesitet pronuntiare, cum hunc eumdem [5 1Kb] , et puerorum  horum benedictionem, per Sacramentum passionis digestum in figura manuum, et Deum et Angelum intelligat inuocatum fuisse.



CAPUT XX, al. Xu. Ex Scripturis probatur, Christum fuisse Angelum appellatum. Attamen et Deum esse, ex aliis sacre Scripture locis ostenditur.

At [6 1Kb] si aliquis hereticus, pertinaciter obluctans aduersus ueritatem, uoluerit in his omnibus exemplis  proprie Angelum aut intelligere, aut intelligendum esse contenderit, in hoc quoque uiribus ueritatis frangatur necesse est. [7 1Kb] Nam si omnibus celestibus terrenis et infernis Christo subditis, etiam ipsi Angeli cum omnibus ceteris quecumque subiecta sunt Christo dicuntur dii, iure et Deus Christus. Et si quiuis Angelus subditus Christo deus potest dici; et hoc si dicitur et sine blasphemia [8 1Kb] profertur: multo magis utique et hoc ipsi Dei Filio Christo competere potest, ut Deus pronuntietur. Si enim [9 1Kb] qui subiectus Christo Angelus, Deus promitur; multo magis et constantius Christus, cui sunt omnes Angeli subiecti, Deus esse dicetur. Nec enim nature congruit, ut que minoribus concessa sunt, maioribus denegentur. Ita si Angelus Christo minor est, Angelus autem deus dicitur,  magis consequenter Christus Deus esse [10 1Kb] dicitur, qui non uno, sed omnibus Angelis et maior et melior inuenitur. Ac si stetit Deus in synagoga deorum in medio autem [11 1Kb] Deus deos discernit ; in synagoga autem aliquotiens Christus stetit; Christus ergo in synagoga Deus stetit, diiudicans scilicet deos quibus dicit: Usquequo personas hominum accipitis? accusans scilicet consequenter homines synagoge non exercentes iusta iudicia. Porro si illi qui reprehenduntur atque culpantur, propter aliquam tamen causam hoc nomen adipisci sine blasphemia uidentur, ut dii nuncupentur: multo magis utique hic Deus habebitur qui non tantum Deus [12 1Kb] in synagoga deorum stetisse dicitur, sed etiam deos discernens et diiudicans, ex eadem lectionis  auctoritate aperitur. At si illi, qui tamquam unus de principibus cadunt , dii tamen nuncupantur; multo magis Deus esse dicetur, qui non tantum tamquam unus ex principibus non cadit; sed ipsum quoque malitie et auctorem et principem uincit. Que autem, malum, ratio est, ut cum legant hoc etiam Moysi nomen datum, dum dicitur, Deum te posui Pharaoni ; Christo negetur, qui non Pharaoni Deus, sed uniuerse creature et Dominus et  Deus constitutus esse reperitur? Et in illo quidem hoc nomen temperate datum, in hoc profuse: in illo ad mensuram, in hoc supra omnem omnino mensuram. Non enim ad mensuram, inquit, dat Filio Pater: Pater enim, inquit, diligit Filium . In illo ad tempus, in hoc sine tempore; diuini enim nominis potestatem et super omnia et in omne tempus accepit. Quod si qui unius hominis accepit potestatem, in hac exiguitate huius date potestatis nomen tamen istud Dei incunctanter consequitur; quanto magis qui in ipsum quoque Moysen habet potestatem, nominis istius auctoritatem consecutus esse credetur?



CAPUT XXI, al. XuI. Eamdem diuinam maiestatem in Christo aliis iterum Scripturis confirmari.


Et poteram quidem omnium Scripturarum celestium euentilare tractatus, et ingentem circa istam speciem Christi diuinitatis, ut ita dixerim, siluam commouere: nisi quoniam non tam mihi contra hanc heresim propositum est dicere, quam breuiter, circa personam Christi Regulam ueritatis aperire. Quamuis tamen ad alia festinem, illud non arbitror pretermittendum, quod in Euangelio Dominus ad significantiam sue maiestatis expressit dicendo: Soluite templum hoc, et ego in triduo suscitabo illud . Aut quando in alio loco, et alia parte pronuntiat: Potestatem habeo animam meam ponendi et rursus [1 7Kb] recipere eam: hoc enim mandatum accepi a Patre . Quis est enim qui dicit animam  suam se posse ponere, aut animam suam posse se rursum recuperare, quia hoc mandatum acceperit a Patre? Aut quis dicit, destructum corporis sui templum resuscitare rursum et reedificare se posse: nisi quoniam Sermo ille, qui ex Patre, qui apud Patrem, per quem facta sunt omnia, et sine quo factum est nichil , imitator paternorum operum atque uirtutum, imago inuisibilis Dei , qui descendit de celo , qui que uidit et audiuit testificatus est, qui non uenit ut faceret suam uoluntatem , sed potius ut faciat Patris uoluntatem, a quo missus ad hoc ipsum fuerat, ut magni consilii Angelus factus  arcanorum celestium nobis iura reseraret, quique  uerbum caro factus habitauit in nobis , ex nobis hic Christus non homo tantum, quia hominis Filius; sed etiam Deus, quia Dei Filius, comprobatur? Quod si et primogenitus omnis creature ab Apostolo dictus sit Christus ; quomodo omnis creature primogenitus esse potuit, nisi quoniam  secundum diuinitatem ante omnem creaturam ex Patre Deo Sermo processit? Quod nisi ita heretici acceperint, Christum hominem primogenitum omnis creature monstrare cogentur; quod facere non poterunt. Aut igitur ante omnem est creaturam ut primogenitus sit omnis creature, et non homo est tantum, quia homo post omnem creaturam est; aut homo tantum est, et est post omnem creaturam. Et quomodo primogenitus est omnis creature, nisi quoniam dum uerbum illud quod est ante omnem creaturam, et ideo primogenitus omnis creature, caro fit et habitat in nobis, hoc est, assumit hunc hominem qui est post omnem creaturam, et sic cum illo et in illo habitat in nobis, ut neque homo Christo subtrahatur, neque diuinitas negetur? Nam si [2 1Kb] tantummodo ante  omnem creaturam est, homo in illo subtractus est: si autem tantummodo homo est, diuinitas que ante omnem creaturam est, intercepta est. Utrumque ergo in Christo confederatum est, et utrumque coniunctum est, et utrumque connexum est. Et merito dum est in illo aliquid quod superat creaturam, pignerata in illo diuinitatis et [3 1Kb] humanitatis uidetur esse concordia. Propter quam causam, qui mediator Dei et hominum effectus exprimitur , in se Deum et hominem sociasse reperitur. Ac si idem Apostolus de Christo refert, ut exutus carnem potestates dehonestauit, palam triumphatis illis in semetipso : non utique otiose exutum carne proposuit, nisi quoniam [4 1Kb] et in resurrectione rursum indutum uoluit intelligi. Quis est ergo iste exutus et  rursus indutus, requirant heretici. Nos enim Sermonem Dei scimus indutum carnis substantiam, eumdemque rursum exutum eadem corporis materia, quam rursus in resurrectione suscepit et quasi indumentum resumpsit. Sed enim neque exutus neque indutus hominem Christus fuisset, si homo tantum fuisset. Nemo enim umquam se ipso aut spoliatur aut induitur. Sit enim necesse est aliud, quidquid aliunde aut spoliatur aut induitur. Ex quo merito Sermo Dei fuit, qui exutus est carnem et in resurrectione rursus indutus. Exutus autem, quoniam et in natiuitate fuerat indutus. Itaque in Christo Deus est qui induitur, atque etiam exutus sit oportet: propterea is qui induitur, pariter et exuatur necesse est. Induitur autem et exuitur homo, quasi quadam contexti corporis  tunica. Ac propterea consequenter Sermo fuit, ut diximus, Dei; qui modo indutus, modo exutus esse reperitur. Hoc enim etiam in benedictionibus ante predixit: Lauabit stolam suam in uino, et in sanguine ure amictum suum . Si stola in Christo caro  est, et [1 1Kb] amictum ipsum corpus est, requiratur [2 1Kb] quisquis est ille cuius corpus amictum est, et stola caro. Nobis enim manifestum est carnem stolam et corpus amictum uerbi fuisse [3 1Kb] , quique sanguine, id est uino, lauit substantiam corporis, et materiam carnis abluens, ex parte suscepti hominis passione. Ex quo siquidem lauatur, homo est; quia amictum quod lauatur, caro est: qui autem lauat, uerbum Dei est; qui ut lauaret amictum, amicti susceptor effectus est. Merito ex ea substantia, que recepta est ut lauaretur, homo exprimitur [4 1Kb] ; sicut ex uerbi auctoritate qui lauit, Deus esse monstratur.



CAPUT XXII, al. XuII. Eamdem diuinam maiestatem in Christo aliis iterum Scripturis confirmat.


Cur autem, licet ad aliam partem disputandi festinare uideamur, illum pretereamus apud Apostolum locum? Qui cum in forma Dei esset, non rapinam arbitratus est equalem se Deo esse; sed semetipsum exinaniuit formam serui accipiens, [5 19Kb] in similitudine hominum factus, et habitu inuentus ut homo: humiliauit se obediens factus usque ad mortem, mortem autem crucis: propterea et Deus illum superexaltauit, et dedit illi nomen quod est super omne nomen; ut in nomine Iesu omne genu flectatur, celestium, terrestrium et infernorum, et omnis lingua confiteatur, quoniam Dominus iehsu in gloria est Dei Patris . Qui cum in forma Dei esset, inquit. Si homo tantummodo Christus, in  imagine Dei, non in forma Dei relatus fuisset. Hominem enim scimus ad imaginem , non ad formam Dei factum. Quis ergo est iste, qui in forma Dei, ut diximus, factus est Angelus? Sed nec in Angelis formam Dei legimus, nisi quoniam hic precipuus atque generosus pre omnibus, Dei Filius, uerbum Dei, imitator omnium paternorum operum, dum et ipse operatur sicut et Pater eius , in [6 1Kb] forma  est Dei Patris. Et merito in forma pronuntiatus est Dei, dum et ipse super omnia, et omnis  creature diuinam obtinens potestatem, et Deus est exemplo Patris: hoc ipsum tamen a Patre proprio consecutus, ut omnium et Deus esset, et Dominus esset, et Deus ad formam Dei Patris ex ipso genitus atque prolatus. Hic ergo quamuis esset in forma Dei, non est rapinam arbitratus equalem se Deo esse. Quamuis enim se ex Deo Patre Deum esse meminisset, numquam se Deo Patri aut comparauit aut contulit, memor se esse ex suo Patre, et hoc ipsum quod est habere se, quia Pater dedisset. Inde denique et ante carnis assumptionem, sed et post assumptionem corporis, post ipsam preterea resurrectionem, omnem Patri in omnibus rebus obedientiam prestitit, pariter ac prestat. Ex quo probatur numquam arbitratum illum esse rapinam  quamdam diuinitatem, ut equaret se Patri Deo: quin immo contra, omni ipsius imperio et uoluntati obediens atque subiectus, [7 1Kb] etiam ut formam serui susciperet contentus fuit  et substantiam carnis et corporis, quam ex paternorum [8 1Kb] et secundum hominem delictorum seruitute uenientem nascendo suscepit: quo tempore se etiam exinaniuit, dum [9 1Kb] humanam conditionis fragilitatem suscipere non recusauit. Quoniam si homo tantummodo natus fuisset, per hoc exinanitus non esset: homo enim nascens augetur, non exinanitur: nam dum incipit esse quod cum non esset habere non potuit, ut diximus, non exinanitur, sed potius augetur atque ditatur [10 1Kb] . At si Christus exinanitur in eo quod nascitur, formam  serui accipiendo, quomodo homo tantummodo est? de quo uerius dictum fuisset, locupletatum illum esse tunc cum nasceretur, non exinanitum; nisi quoniam auctoritas diuini uerbi, ad suscipiendum hominem interim conquiescens, nec se suis uiribus [11 1Kb] exercens, deiicit se ad tempus atque deponit, dum hominem fert quem suscepit. [12 1Kb] Exinanit se, dum ad iniurias contumeliasque descendit, dum audit infanda, experitur indigna: cuius tamen humilitatis adest statim egregius fructus. Accepit enim nomen,  quod est super omne nomen, quod utique non aliud intelligimus esse quam nomen Dei. Nam cum Dei sit solius esse super omnia, consequens est, ut nomen illud sit [1 1Kb] super omne, quod est eius, [2 1Kb] qui super omnia est, Dei. Est ergo nomen illud quod super omne nomen est: quod nomen est eius utique consequenter, qui cum in forma Dei fuisset, non rapinam arbitratus est equalem se Deo esse. Neque enim si non est Deus esset Christus, omne se in nomine eius genu flecteret, celestium et terrestrium et infernorum: nec uisibilia aut inuisibilia, aut rerum omnium omnis creatura homini esset subiecta siue substrata, que se ante hominem esse meminisset. Ex quo dum in forma Dei esse Christus dicitur, et dum in natiuitatem secundum  carnem se exinanisse monstratur, et dum id accepisse nomen a Patre quod sit super omne nomen exprimitur, et dum in [3 1Kb] nomine eius omne genu celestium, terrenorum et infernorum se flectere et curuare monstratur, et hoc ipsum in gloriam Dei Patris, [4 1Kb] succurrere asseritur: consequenter non ex illo tantum homo est, quia obediens Patri factus est usque ad mortem, mortem autem crucis; sed ex his etiam rebus superioribus diuinitatem Christi sonantibus, Dominus Christus iehsu et Deus, quod heretici nolunt, esse monstratur.



CAPUT XXIII, al. XuIII. Quod adeo manifestum est, ut quidam heretici eum Deum Patrem putarint, alii Deum tantum sine carne fuisse.


Hoc in loco licebit mihi argumenta etiam ex aliorum hereticorum parte conquirere. Firmum est genus probationis, quod etiam ab aduersario sumitur, ut ueritas etiam ab ipsis inimicis ueritatis probetur. Nam usque adeo hunc manifestum est in Scripturis [5 1Kb] esse Deum tradi, ut plerique hereticorum, diuinitatis ipsius magnitudine et ueritate commoti, ultra modum extendentes honores eius, ausi sint [6 1Kb] non Filium, sed ipsum Deum Patrem promere uel putare. Quod, etsi contra Scripturarum ueritatem est, tamen diuinitatis Christi argumentum grande atque precipuum est; qui usque adeo [7 1Kb] Deus, sed qua Filius Dei natus ex Deo, ut plerique illum  heretici ita Deum acceperint, ut, non Filium, sed Patrem pronuntiandum  putarint. Aestiment ergo an hic sit Deus, cuius auctoritas tantum mouit quosdam, ut putarent illum ut diximus superius, [8 1Kb] iam ipsum Patrem  Deum; effrenatius et effusius in Christo diuinitatem confiteri, ad hoc illos manifesta Christi diuinitate cogente, ut quem Filium legerent quia Deum animaduerterent, Patrem putarent. Alii quoque heretici usque adeo Christi manifestam amplexati sunt diuinitatem, ut dixerint illum fuisse sine carne, et totum illi susceptum detraxerint hominem, ne decoquerent in illo diuini nominis potestatem, si humanam illi sociassent, ut arbitrabantur, natiuitatem: quod tamen nos non probamus; sed argumentum afferimus usque adeo Christum esse Deum, ut quidam illum, subtracto homine, tantummodo putarint Deum; quidam autem ipsum crediderint Patrem Deum: cum ratio et temperamentum Scripturarum celestium, Christum ostendant Deum, sed qua Filium  Dei, et assumpto a Deo etiam Filio hominis, credendum et hominem. Quoniam si ad hominem ueniebat ut mediator Dei et hominum esse deberet, oportuit illum cum eo esse, et uerbum carnem fieri, ut in semet ipso concordiam confibularet terrenorum pariter atque celestium, dum utriusque partis in se connectens pignora, et Deum homini, et hominem Deo copularet; ut merito Filius Dei per assumptionem carnis Filius hominis, et Filius hominis per receptionem Dei uerbi Filius Dei effici possit. Hoc altissimum atque reconditum sacramentum ad salutem generis humani ante secula destinatum, in Domino Iesu Christo Deo et homine inuenitur impleri, quo conditio generis humani ad fructum eterne salutis posset adduci.



CAPUT XXIu, al. XIX. Illos autem propterea errasse, quod nichil arbitrarentur interesse inter Filium Dei et filium hominis, ob Scripturam male intellectam.


Sed erroris istius hereticorum inde, ut opinor, nata materia est, quia inter Filium Dei et Filium hominis nichil arbitrantur interesse; ne facta distinctione, et Homo et Deus iehsu Christus facile comprobetur. Eumdem enim atque ipsum, id est hominem filium hominis, etiam Filium Dei uolunt uideri; ut homo et caro, et fragilis illa substantia eadem atque ipsa Filius Dei esse dicatur. Ex quo, dum distinctio filii hominis et Filii Dei nulla secernitur,  sed ipse filius hominis Dei Filius uindicatur; homo tantummodo Christus idem atque Filius Dei asseratur. Per quod nituntur excludere: uerbum caro  factum est et habitauit in nobis ; Et uocabitis nomen eius Emmanuel, quod est interpretatum Nobiscum Deus . Proponunt enim atque illa pretendunt, que in Euangelio Luce relata sunt, ex quibus asserere conantur, non quod est, sed tantum illud quod uolunt esse: Spiritus Sanctus ueniet in te, et uirtus Altissimi obumbrabit tibi; propterea et quod ex te nascetur sanctum, uocabitur Filius Dei . Si ergo, inquiunt, Angelus Dei dicit ad Mariam, quod ex te nascetur sanctum, ex Maria est substantia carnis et corporis; hanc autem substantiam, id est sanctum hoc quod ex illa genitum est, Filium Dei esse proposuit: homo, inquiunt, ipse, et illa caro corporis, illud quod sanctum est dictum, ipsum est Filius Dei. Ut  et cum dicit Scriptura sanctum, Christum filium hominis hominem intelligamus; et cum Filium Dei proponit, [1 1Kb] non hominem, sed Deum percipere debeamus. Sed enim Scriptura diuina, hereticorum et fraudes et furta facile conuincit et detegit. Si enim sic esset tantummodo, Spiritus ueniet in te, et uirtus Altissimi obumbrabit tibi, propterea quod nascetur es te sanctum, uocabitur Filius Dei; fortasse alio esset nobis genere aduersus illos reluctandum, et alia nobis essent argumenta querenda et arma sumenda, quibus illorum et insidias et prestigias uinceremus: cum autem ipsa Scriptura celesti abundans plenitudine sese hereticorum istorum calumniis exuat; facile ipso quod scriptum est nitimur, et errores istos sine ulla dubitatione superamus. Non enim dixit, ut iam expressimus,  propterea quod ex te nascetur sanctum; sed adiecit coniunctionem: ait enim, propterea et quod ex te nascetur sanctum; ut illud ostenderet, non principaliter hoc sanctum quod ex illa nascitur, id est istam carnis corporisque substantiam Filium Dei esse, sed consequenter et in secundo loco: principaliter autem Filium Dei esse uerbum Dei incarnatum per illum Spiritum, de quo Angelus refert: Spiritus ueniet in te, et uirtus Altissimi obumbrabit tibi. Hic est enim legitimus Dei Filius qui ex ipso Deo est, qui dum sanctum istud assumit, et sibi Filium hominis annectit, et illum ad se rapit atque transducit, connexione sua et permixtione sociata prestat, et Filium illum Dei facit, quod ille naturaliter  non fuit; ut principalitas nominis istius Filius Dei in Spiritu sit Domini, qui descendit et uenit; ut sequela nominis [2 1Kb] in Filio Dei et hominis sit, et merito consequenter hic Filius Dei factus sit, dum non principaliter Filius Dei est. Atque ideo dispositionem istam Angelus uidens, et ordinem istum sacramenti expediens, non sic cuncta confundens ut nullum uestigium distinctionis collocarit, distinctionem posuit, dicendo: Propterea et quod nascetur ex te sanctum, uocabitur Filius Dei: ne si distributionem istam cum libramentis suis non dispensasset, sed in confuso permixtam reliquisset, uere occasionem hereticis contulisset, ut hominis Filium, qua homo est, eumdem et [3 1Kb] Dei et hominis Filium pronuntiare deberent. Nunc autem particulatim exponens tam  magni sacramenti ordinem atque rationem, euidenter expressit, ut diceret, et quod ex te nascetur sanctum, uocabitur Filius Dei; probans quoniam Filius Dei descendit: qui dum Filium hominis in se suscepit, consequenter illum Filium Dei fecit; quoniam illum [4 1Kb] Filius sibi Dei sociauit et iunxit. Ut dum Filius hominis adheret in [5 1Kb] natiuitatem Filio Dei; ipsa permixtione feneratum et mutuatum teneret, quod ex natura propria possidere non posset. Ac sic facta est Angeli uoce, quod nolunt heretici, inter Filium Dei hominisque, cum sua tamen sociatione, distinctio; urgendo illos uti Christum, [6 1Kb] hominis Filium, hominem intelligant quoque Dei Filium, et hominem Dei Filium, id est Dei uerbum  Deum accipiant: atque ideo Christum Iesum Dominum,  [7 1Kb] ex utroque connexum , ex utroque contextum atque concretum, et in eadem utriusque substantie concordia mutui ad inuicem federis confibulatione sociatum, hominem et Deum, Scripture hoc ipsum dicentis ueritate, cognoscant.



CAPUT XXu, al. XX. Neque inde sequi, quia Christus mortuus, etiam Deum mortuum accipi: non enim tantummodo Deum, sed et hominem Christum Scriptura proponit.

Ergo, inquiunt, si Christus non homo est tantum, sed et Deus, Christum autem refert Scriptura mortuum pro nobis et ressuscitatum; iam docet nos Scriptura credere Deum mortuum: aut si Deus non  moritur, Christus autem mortuus refertur; non erit Christus Deus, quoniam Deus non potest accipi mortuus. Si umquam intelligerint, aut intellexissent quod legunt, numquam tam periculose omnino loquerentur. Sed erroris semper est abrupta dementia; et non est nouum si usque ad periculosa descendunt, qui fidem legitimam reliquerunt. Si enim Scriptura proponeret Christum tantummodo Deum, et nulla in illo fragilitatis humane sociatio esset permixta, merito illorum heic aliquid ualuisset sermo contortus. Si Christus Deus, Christus autem mortuus, ergo mortuus est Deus. Sed cum non tantummodo illum, ut ostendimus iam frequenter, Deum, sed et hominem Scriptura constituat; consequens est, quod [1 1Kb] immortale est, incorruptum mansisse teneatur. Quis enim  non intelligat, quod impassibilis sit diuinitas, passibilis uero sit humana fragilitas? Cum ergo tam ex eo quod Deus est, quam etiam ex illo quod homo est, Christus intelligatur esse permixtus et esse sociatus: uerbum enim caro factum est, et habitauit in nobis , quis non sine ullo magistro atque interprete ex sese facile cognoscat, non illud in Christo mortuum esse quod Deus est, sed illud in illo mortuum esse quod homo est? Quid enim si diuinitas in Christo non moritur, sed carnis solius substantia extinguitur; quando et in ceteris hominibus, qui non sunt caro tantummodo, sed caro et anima, caro quidem sola incursum interitus mortisque patitur, extra leges autem interitus et mortis anima incorrupta cernatur? Hoc enim et ipse Dominus hortans  nos ad martyrium et ad contemptum omnis humane potestatis aiebat: Ne timueritis eos qui corpus occidunt, animam autem occidere non possunt . Quod si anima immortalis occidi aut interfici non potest in quouis alio, licet [2 1Kb] corpus et caro sola possit interfici, quanto magis utique uerbum Dei et Deus in Christo interfici omnino non potuit, cum caro sola et corpus occisum sit? Si enim hanc habet generositatem immortalitatis anima in quouis homine, ut non possit interfici, multo magis hanc habet potestatem generositas uerbi Dei, ut non possit occidi. Nam si potestas hominum ad interficiendam sacram Dei potestatem, et si crudelitas humana ad interficiendam animam deficit; multo magis ad Dei uerbum interficiendum deficere debebit. Nam cum ipsa anima,  que per Dei uerbum facta est, ab hominibus non occiditur; multo magis utique uerbum Dei perimi non posse credetur. Et si plus non potest hominum  cruenta seuitia aduersus homines, quam ut tantummodo corpus occidat; quanto magis utique in Christo non ualebit, quam ut idem [3 1Kb] tantummodo corpus occidat: ut dum per hec colligitur non nisi hominem in Christo interfectum, appareat ad mortalitatem Sermonem [4 1Kb] in loco non esse deductum. Nam si Abraham, et Isaac, et Iacob quos homines tantummodo constat fuisse, manifestum est uiuere (omnes enim, inquit, illi uiuunt Deo ; multo magis utique  mors in Christo aduersum solam materiam corporis potuit ualere, aduersus diuinitatem sermonis non potuit se exercere [5 1Kb] . Frangitur enim potestas mortis, ubi intercedit auctoritas immortalitatis.



CAPUT XXuI, al. XXI. Aduersus autem Sabellianos Scripturis probat alium esse Filium, alium Patrem.

Sed ex hac occasione quia Christus non homo tantum, sed et Deus, Diuinarum Litterarum sacris auctoritatibus approbatur, alii heretici erumpentes statum in Christo religionis concutere machinantur, hoc ipso Patrem Deum uolentes ostendere Christum esse, dum non homo tantum asseritur, sed et Deus promitur. Sic enim, inquiunt: si unus esse Deus  promitur, Christus autem Deus; ergo, inquiunt, si Pater et Christus est unus Deus, Christus Pater dicetur. In quo errare probantur Christum non noscentes, sed sonum nominis approbantes: nolunt enim illum secundam esse personam post Patrem, sed ipsum Patrem. Quibus quia facile respondetur, pauca dicentur. Quis enim non secundam Filii post Patrem agnoscat esse personam, cum legat dictum a Patre consequenter ad Filium: Faciamus hominem ad imaginem et similitudinem nostram ; et post hec relatum, et fecit Deus hominem, ad imaginem Dei fecit illum? Aut cum inter manus teneat: Pluit Dominus super Sodomam et Gomorrham ignem et sulphur a Domino de celo?  Aut cum ad Christum [6 1Kb] : Filius meus es tu, ego hodie genui te; postula  a me, et dabo tibi gentes hereditatem tuam, et possessionem tuam terminos terre?  Aut cum etiam ille desideratus scriba ait: Dixit Dominus  Domino meo: Sede a dextris meis, donec ponam inimicos tuos, scabellum pedum tuorum?  Aut cum Isaie prophetias explicans, inuenit positum sic: Hec dicit Dominus Christo [1 16Kb] meo Domino?  Aut cum legit: Non descendi de celo ut faciam uoluntatem meam, sed uoluntatem eius qui misit me?  Aut dum inuenit positum: Quoniam qui me misit, maior me est?  Aut cum considerat scriptum: Eo ad patrem meum et Patrem uestrum, Deum meum et Deum uestrum?  Aut quando habet cum ceteris [2 1Kb] collocatum: Sed in lege uestra scriptum est, quia duorum testimonium uerum est; ego de me testificor, et testificatus est de me qui me misit Pater?  Aut quando uox de celo redditur: Et honorificaui, et honorificabo?   Aut quando a Petro respondetur et dicitur: Tu es Filius Dei uiui?  Aut quando ab ipso Domino sacramentum huius reuelationis approbatur, et dicitur: Beatus es, Simon Bariona: quoniam hoc tibi non reuelauit caro et sanguis, sed Pater meus qui in celis est?  Aut quando ab ipso Christo exprimitur: Pater, clarifica me eo honore quo fui apud te, antequam mundus fieret?  Aut cum ab eodem dicitur: Pater, sciebam quia semper me audis; uerum propter circumstantes dixi, ut credant quia tu me misisti?  Aut cum definitio regule ab ipso Christo collocatur, et dicitur: Hec est autem uita eterna, ut sciant te unum et uerum Deum, et quem misisti Iesum Christum. Ego te honorificaui super terram, opus perfeci quod dedisti  mihi?  Aut cum item ab eodem asseritur et dicitur: Omnia mihi tradita sunt a Patre meo?  Aut cum sedere ad dexteram Patris , et a Prophetis et ab Apostolis approbatur? Et satis longum facio, si enisus fuero omnes omnino ad hanc partem uoces congregare; quandoquidem non tam ueteris quam etiam noui Testamenti Scriptura diuina ubique ostendat, illum ex Patre natum, per quem facta sunt omnia, et sine quo factum est nichil, qui obedierit  semper Patri et obediat, semper habentem rerum omnium potestatem, sed qua traditam, sed qua concessam, sed qua a Patre proprio sibi indultam. Quid enim tam euidens potest esse, hunc non Patrem esse, sed Filium, quam quod obediens Patri Deo proponitur, ne si Pater esse credatur, alteri iam Deo Patri Christus subiectus esse dicatur.



CAPUT XXuII. al. XXII. Pulchre respondet ad illud: Ego et Pater unum sumus, quod illi pro se intendebant.

Sed quia frequenter intendunt illum nobis locum quo dictum sit: Ego et Pater unum sumus ; et in hoc illos eque facile uincemus. Si enim erat, ut heretici putant, Pater Christus, oportuit dicere [3 1Kb] :  Ego et Pater unus sum . [4 1Kb] At cum Ego dicit, deinde Patrem infert, dicendo, Ego et Pater, proprietatem persone sue, id est Filii, a paterna auctoritate discernit atque distinguit, non tantummodo de sono nominis, sed etiam de ordine disposite potestatis; qui potuisset dicere: Ego Pater, si Patrem se esse meminisset. Et quia dixit unum, intelligant heretici quia non dixit unus. Unum enim neutraliter positum societatis concordiam, non unitatem persone, sonat. Unum enim non unus esse dicitur, quoniam nec ad numerum refertur, sed ad societatem alterius expromitur [5 1Kb] . Denique adiicit dicens, sumus, non sum; ut ostenderet per hoc quod dixit, sumus [6 1Kb] , et Pater, duas esse personas. Unum autem quod ait, ad concordiam et eamdem sententiam et ad ipsam caritatis  societatem pertinet [7 1Kb] ; ut merito unum sit Pater et Filius, per concordiam, et per amorem, et per dilectionem. Et quoniam ex Patre est; quidquid illud est [8 1Kb] , Filius est: manente tamen distinctione, ut non sit Pater ille qui Filius; quia nec Filius ille qui Pater est. Nec enim, sumus, addidisset, si unum se et solitarium Patrem, Filium factum esse meminisset. Denique nouit hanc concordie unitatem et Apostolus Paulus, cum personarum tamen distinctione. Nam cum ad Corinthios scriberet: Ego, inquit,  plantaui, Apollo rigauit; sed Deus incrementum dedit. Itaque neque qui plantat est quidquam, neque qui rigat: sed qui incrementum dat Deus. Qui autem plantat, et qui rigat unum sunt . Quis autem non intelligat alterum esse Apollo, alterum Paulum, non eumdem atque ipsum Apollo pariter et Paulum? Denique et diuersa uniuscuiusque sunt officia prolata: alter enim qui plantat, et alter qui rigat; hos tamen duos, non quod unus sit, sed quod unum sint proposuit Apostolus Paulus; ut alter quidem sit Apollo, alter uero Paulus, quantum ad personarum distinctionem pertinet ; unum ambo sint. Nam quando duorum una sententia est, ueritas una est, fides una est, una atque eadem religio est, unus etiam Dei timor est, unum sunt, etiam si duo sint; ipsum sunt, dum  ipsum sapiunt. Etenim quos persone ratio inuicem diuidit, eosdem rursus inuicem religionis ratio conducit. Et quamuis idem atque ipsi non sint; dum idem sentiunt, ipsum sunt [2 1Kb] ; et cum duo sint, unum sunt, habentes in fide societatem, etiam si gerant in personis diuersitatem. Denique cum ad has uoces Domini imperitia fuisset Iudaica commota, et temere ad usque saxa succensa, ita ut discurrerent, et dicerent: Non te lapidamus propter bonum opus, sed propter blasphemiam, et quia tu cum homo sis, facis te Deum ; distinctionem posuit Dominus in ratione reddenda, quomodo se Deum aut dixisset aut intelligi uellet. Quem Pater sanctificauit, inquit, et misit in hunc mundum, uos dicitis quia blasphemas, quia dixi, Filius Dei sum?  Etiam heic  Patrem habere se dixit. Filius est ergo, non Pater; Patrem enim confessus se fuisset, si Patrem se esse meminisset: et sanctificatum se a suo Patre esse proponit. Dum ergo accipit sanctificationem a Patre, minor Patre est: minor autem Patre consequenter est [3 1Kb] , sed Filius. Pater enim si fuisset, sanctificationem dedisset, non accepisset. Et nunc autem profitendo se accepisse sanctificationem a Patre; hoc ipso [4 1Kb] , quo Patre se minorem accipiendo ab ipso sanctificationem probat, Filium se esse, non Patrem monstrauit. Missum preterea se esse dicit, ut per hanc obedientiam qua uenit Dominus Christus, missus, non Pater, sed Filius probetur; qui misisset utique, si Pater fuisset: missus autem non fuit Pater, ne Pater subditus alteri Deo, dum mittitur, probaretur.  Et tamen post hec adiicit, quod omnem omnino ambiguitatem dissolueret, et totam controuersiam erroris extingueret. Ait enim in ultima parte sermonis: uos dicitis quia blasphemas, quia dixi, Filius Dei sum. Ergo si euidenter Filium Dominus se, non Patrem esse testatur, magne temeritatis et ingentis est furoris exemplum, contra ipsius Christi Domini testimonium controuersiam diuinitatis et religionis agitare, et Christum Iesum Patrem esse dicere, cum animaduertat illum non Patrem se, sed Filium comprobasse.



CAPUT XXuIII. Pro Sabellianis etiam nichil facere illud: Qui uidet me, uidet et Patrem, probat.

Adhuc adiiciam illam quoque partem in qua dum hereticus [5 1Kb] quasi oculo quodam gaudet proprie  ueritatis et luminis amisso, totam cecitatem sui agnoscat erroris. Identidem enim et frequenter opponit quia dictum sit: Tanto tempore uobiscum sum, et non agnoscitis me? Philippe, qui uidit me, uidit et Patrem. . Sed quod non intelligit, discat. Culpatur Philippus, et iure quidem meritoque, quia dixerit: Domine, ostende nobis Patrem, et sufficit nobis. . Quando enim ex Christo aut audierat istud, aut didicerat quasi esset Pater Christus? cum contra magis quod Filius esset, non quia Pater, frequenter audisset, et sepe didicisset. Quod enim dixit Dominus, si me cognouistis, et Patrem meum cognouistis, et amodo nostis illum, et uidistis illum, , non sic dixerat ut se Patrem uellet intelligi; sed quoniam qui penitus et plene et cum tota  fide et tota religione accessit ad Dei Filium, omnibus modis per ipsum Filium in quem sic credit, ad Patrem peruenturus sit, eumdemque uisurus. Nemo enim, inquit, potest uenire ad Patrem nisi per me. . Et ideo ad Patrem Deum non tantum uenturus est, et cogniturus ipsum Patrem; sed etiam sic tenere debet, atque ita animo ac mente presumere, quasi iam nouerit Patrem pariter et uiderit. Sepe enim Scriptura diuina que nondum facta sunt pro factis annuntiat, quia sic futura sunt: et que omnibus modis fieri habent, non quasi futura sint predicat, sed quasi facta sint narrat. Denique cum nondum temporibus Isaie prophete Christus natus fuisset, quia puer, aiebat, natus est [6 1Kb] nobis ; et cum nondum accessum esset ad Mariam  , et accessi ad [1 1Kb] prophetissam, dicebat, et concepit et peperit filium. Et cum nondum sinum Patris Christus exposuisset, referebat: Et [2 1Kb] uocabitur nomen eius magni consilii Angelus . Et cum nondum fuisset passus, quasi ouis, pronuntiabat, ad iugulationem adductus est . Et cum adhuc crux nusquam esset, aiebat: Tota die expandi manus meas ad populum non credentem . Et cum nondum iniuriose potatus fuisset; in siti, ait, mea potauerunt me aceto . Et cum spoliatus adhuc non fuisset, dicebat: Super uestem meam miserunt sortem: et dinumerauerunt ossa mea: effoderunt manus meas, et pedes . Prouidens enim Scriptura diuina pro factis dicit que futura scit, et pro perfectis dicit  que futura habet, que sine dubitatione uentura sunt. Et ideo Dominus in presenti loco dicebat: Amodo nostis illum, et uidistis. Dicebat enim uisum iri ab eo Patrem, quisquis Filium secutus fuisset; non quasi Filius ipse esset Pater uisus, sed quod premium consecuturus esset, quisquis illum sequi et discipulus eius esse uoluisset, ut uidere Patrem posset: nam et imago est Dei Patris: ut his etiam illud accedat quoniam sicut Pater operatur, ita operatur et Filius, . Et imitator est Filius omnium operum paternorum; ut perinde habeat unusquisque, quasi iam uiderit Patrem, dum eum uidet qui inuisibilem Patrem in omnibus operibus semper imitatur. Ceterum si ipse Pater est Christus, quomodo confestim adiicit et dicit, Qui credit in me, opera que ego facio  et ipse faciet: et maiora his faciet, quia ego ad Patrem uado?  Et adhuc subnectit: Si diligitis me, precepta mea seruate: et ego rogabo Patrem, et alium aduocatum dabit uobis . Post que etiam illud subnectit: Si quis me diligit, sermonem meum custodiet: et Pater meus diliget illum, et ad eum ueniemus, et mansionem apud illum faciemus . Nec non etiam [3 1Kb] subdidit illud quoque; Aduocatus autem ille Spiritus sanctus quem missurus est Pater, ille uos docebit et commemorabit omnia quecumque dixero . [4 1Kb] Premittit adhuc istum locum, quo ostendat se esse Filium, et merito subdidit, et dicit: Si me diligeretis, gauderetis, quia eo ad Patrem: quia Pater maior [5 1Kb] me est . Quid autem cum etiam illa subnectit; Ego sum  uitis uera, et Pater meus agricola: omme sarmentum in me non afferens fructum tollit illud, et omne fructiferum purgat, ut fructum ampliorem ferat?  Instat adhuc et adiicit: Sicut dilexit me Pater,  et ego dilexi uos: manete in mea caritate. Si mandata mea seruaueritis, manebitis in mea caritate; sicut ego Patris mandata seruaui, et maneo in eius caritate . Adhuc ingerit, et dicit: Dixi autem uos amicos, quia omnia que audiui a Patre meo, nota uobis feci . Aggregat etiam hoc: Sed hec omnia facient uobis propter nomen meum, quia ignorant eum qui me misit . Hec ergo numquam post illa euidenter illum non Patrem, sed Filium esse testantia, Dominus subdidisset; si aut Patrem se esse meminisset, aut Patrem se uellet intelligi: nisi quoniam ut illud exprimeret, perinde unumquemque iam habere debere, dum imaginem Dei Patris per Filium uidet, atque si uiderit Patrem: quandoquidem unusquisque credens in Filium exerceatur  in imaginis contemplatione, ut assuefactus ad diuinitatem uidendam in imagine, proficere possit et crescere usque ad Dei Patris omnipotentis perfectam contemplationem. Et quoniam qui hoc animo ac mente combiberit, et de omnibus sic futurum esse crediderit, Patrem quem uisurus sit, quasi iam quodammodo uiderit, et hic iam sic habeat, quasi teneat quod habiturum se pro certo sciat. Ceterum, si ipse Pater fuisset, quid quasi futurum premium repromittebat quod iam prestiterat et dederat? Nam quoniam dicit: Beati mundo eorde, quia ipsi Deum uidebunt ; polliceri deprehenditur contemplationem et aspectum Patris; ergo nondum dederat: cur enim repromitteret, si iam dedisset? Dederat enim si Pater esset; uidebatur enim, et contingebatur.  Quando autem dum contingitur ipse Christus et uidetur, repromittit tamen et dicit, quoniam qui mundo fuerit corde, Deum uidebit; hoc ipso probat Patrem se non esse, qui tunc presens cum uideretur repromittebat, quod Patrem uisurus esset quisquis mundo corde fuisset. Erat ergo repromittens hec, non Pater, sed Filius: quia qui Filius erat, quod uideri habebat repromittebat; cuius repromissio superuacua fuisset, nisi Filius fuisset. Cur enim repromittebat mundis corde ut uiderent Patrem, si iam tunc qui presentes erant, Patrem Christum uidebant? Sed quia Filius erat, non Pater; merito et Filius, quia Imago Dei, tunc uidebatur; et Pater, quia inuisibilis, mundis corde, ut uideretur, repromittitur et notatur. Hec igitur satis sit, etiam aduersus  istum hereticum dictasse, pauca de multis. Campus enim, et quidem latus ac fusus aperietur, plenius hereticum istum si agitare uoluerimus; quandoquidem [6 1Kb] duobus istis locis, quibusdam effossis luminibus  orbatus, totus sit in doctrine sue cecitate superatus.



CAPUT XXIX. Deinceps fidei auctoritatem admonere nos docet, post Patrem et Filium, credere etiam IN SPIRITUM SANCTUM: cuius operationes ex Scripturis recenset.

Sed enim ordo rationis et Fidei auctoritas digestis uocibus et Litteris Domini, admonet nos, post hec credere etiam in Spiritum sanctum, olim Ecclesie repromissum, sed statutis temporum opportunitatibus redditum. Est enim per Ielem prophetam repromissus, sed per Christum redditus. In nouissimis, inquit, diebus effundam de Spiritu meo super seruos et ancillas meas . Dominus autem: Accipite Spiritum  sanctum; quorum remiseritis peccata, erunt remissa; et quorum retinueritis, erunt retenta . Hunc autem Spiritum sanctum Dominus Christus modo  Paraclitum appellat, modo Spiritum ueritatis esse pronuntiat; qui non est in Euangelio nouus, sed nec noue datus: nam hic ipse et in Prophetis populum accusauit, et in Apostolis aduocationem Gentibus prestitit. Nam illi ut accusarentur merebantur, quia contempserant Legem: et qui ex Gentibus credunt, ut patrocinio Spiritus adiuuentur merentur, quia ad Euangelicam peruenire gestiunt legem. Differentia sane in illo genera officiorum: quoniam in temporibus differens ratio causarum: nec ex hoc tamen ipse [1 1Kb] diuersus, qui hec sic gerit; nec alter est, dum sic agit: sed unus atque ipse est,  diuidens officia sua per tempora, et rerum occasiones atque momenta. Denique Apostolus Paulus: Habentes, inquit, eumdem Spiritum, sicut scriptum est: Credidi propter quod locutus sum; et nos credimus, ideo loquimur . Unus ergo et idem Spiritus, qui in Prophetis et Apostolis; nisi quoniam ibi ad momentum, heic semper. Ceterum ibi, non ut semper in illis inesset: heic, ut in illis semper maneret: et ibi mediocriter distributus, heic totus effusus; ibi parce datus, heic large commodatus; nec tamen ante resurrectionem Domini exhibitus, sed [2 1Kb] post resurrectionem Christi contributus. Rogabo enim, aiebat, Patrem: et alium aduocatum dabit uobis, ut uobiscum sit in eternum, Spiritum ueritatis . Et: Cum uenerit aduocatus ille, quem ego missurus sum uobis  a Patre meo, Spiritum ueritatis, qui de Patre meo procedit . Et: Si non abiero ego, aduocatus ille non ueniet ad uos: si autem ego abiero, remittam illum ad uos . Et: Cum uenerit Spiritus  ueritatis, ille uos diriget in omnem ueritatem . Et quoniam Dominus in celos esset abiturus, Paraclitum discipulis necessario dabat, ne illos quodammodo pupillos, quod minime decebat, relinqueret, et sine aduocato et quodam tutore desereret. Hic est enim qui ipsorum animos mentesque firmauit, qui Euangelica Sacramenta distinxit, qui in ipsis illuminator rerum Diuinarum fuit, qui confirmati pro nomine Domini nec carceres nec uincula timuerunt; quin immo ipsas seculi potestates et tormenta calcauerunt, armati iam scilicet per ipsum atque firmati, habentes in se dona, que hic idem Spiritus Ecclesie Christi sponse quasi quedam ornamenta distribuit et dirigit. Hic est enim qui Prophetas in Ecclesia constituit, Magistros erudit, linguas dirigit, uirtutes et sanitates  facit, opera mirabilia gerit, discretiones spirituum porrigit, gubernationes contribuit, consilia suggerit, queque alia sunt carismatum dona componit et digerit; et ideo Ecclesiam Domini undique, et in omnibus perfectam et consummatam facit. Hic est qui in modum columbe, posteaquam Dominus baptizatus est, super eum uenit et mansit , habitans in solo Christo plenus et totus, nec in aliqua mensura aut portione mutilatus, sed cum tota sua redundantia [3 1Kb] cumulate distributus et missus; ut ex illo delibationem quamdam gratiarum ceteri consequi possint; totius sancti Spiritus in Christo fonte remanente, ut ex illo donorum atque operum uene ducerentur, Spiritu sancto in Christo affluenter habitante. Hoc etenim iam prophetans Isaias aiebat:  Et [4 1Kb] requiescet, inquit, super eum Spiritus sapientie et intellectus, Spiritus consilii et uirtutis, Spiritus scientie et pietatis, et implebit eum Spiritus timoris Dei . Hoc idem atque ipsum et alio in loco ex persona ipsius Domini: Spiritus Domini super me propter quod unxit me, euangelizare pauperibus misit me . Similiter Dauid: Propterea unxit te, Deus, Deus tuus oleo letitie a consortibus tuis . De hoc apostolus Paulus: Qui enim Spiritum Christi non habet, hic non est eius . Et: Ubi Spiritus Domini, ibi libertas . Hic est qui operatur ex aquis secundam natiuitatem, semen quoddam diuini generis, et consecrator celestis natiuitatis, pignus promisse hereditatis , et quasi chirographum quoddam eterne salutis;  qui nos Dei faciat templum , et nos eius efficiat domum; qui interpellat diuinas aures pro nobis gemitibus ineloquacibus , aduocationis implens officia, et defensionis exhibens munera;  inhabitator corporibus nostris datus, et sanctitatis effector: qui id agens in nobis ad eternitatem, et ad resurrectionem immortalitatis corpora nostra producat, dum illa in se assuefacit cum celesti uirtute misceri, et cum Spiritus sancti diuina eternitate sociari. Erudiuntur enim in illo, et per ipsum corpora nostra ad immortalitatem proficere, dum ad decreta ipsius discunt se moderanter temperare. Hic est enim qui contra carnem desiderat, quia caro contra ipsum repugnat . Hic est qui inexplebiles cupiditates cercet, immoderatas libidines frangit, illicitos ardores extinguit, flagrantes impetus uincit, ebrietates reiicit, auaritias repellit, luxuriosas comessationes [1 1Kb] fugat, caritates nectit, affectiones constringit, sectas repellit, regulam ueritatis expedit, hereticos  reuincit, improbos foras expuit, Euangelia custodit. De hoc [2 1Kb] idem Apostolus: Non enim spiritum mundi accepimus, sed Spiritum qui ex eo est . De hoc exultat, et dicit: Puto autem quia et ego Spiritum Dei habeo . De hoc dicit: Et [3 9Kb] Spiritus Prophetarum prophetis subiectus est . De hoc refert: Spiritus autem manifeste dicit, quia in nouissimis temporibus recedent quidam a fide, attendentes spiritibus seductoribus, doctrinis demoniorum, in hypocrisi mendacia loquentium, cauteriatam habentium conscientiam suam . In hoc Spiritu positus nemo umquam dicit anathema Iesu : nemo negauit Christum Dei Filium, aut repudiauit creatorem Deum: nemo contra Scripturas ulla sua uerba depromit: nemo alia et sacrilega decreta  constituit: nemo diuersa iura conscribit. In hunc quisquis blasphemauerit, remissionem non habet, non tantum in isto seculo, uerum etiam nec in futuro . Hic in Apostolis Christo testimonium reddit, in Martyribus constantem fidem religionis ostendit, in uirginibus admirabilem continentiam signate [4 1Kb] castitatis includit, in ceteris incorrupta et incontaminata doctrine Dominice iura custodit, hereticos  destruit, peruersos corrigit, infideles arguit, simulatores ostendit, improbos quoque corrigit, Ecclesiam incorruptam et inuiolatam, perpetue uirginitatis et ueritatis sanctitate custodit.



CAPUT XXX. Denique quantum dicti heretici erroris sui originem inde rapuerint, quod animaduerterent scriptum: unus Deus: etsi Christum Deum et Patrem Deum dicamus, non magis tamen duos Deos Scripturam proponere, quam duos Dominos aut duos Magistros.

Et [5 2Kb] hec quidem de Patre et de Filio et de Spiritu sancto breuiter sint nobis dicta, et strictim posita, et non longa disputatione porrecta. Latius enim potuerunt porrigi, et [6 1Kb] propensiore disputatione produci;  quandoquidem ad testimonium, quod ita se habeat fides uera, totum et uetus et Nouum Testamentum possit adduci. Sed quia obluctantes aduersus ueritatem semper heretici, sincere traditionis et Catholice fidei controuersiam solent trahere, scandalizati in Christum quod etiam Deus et per Scripturas asseratur, et a nobis hoc esse credatur; merito a nobis  de eo quod et Deus sit Christus sic est disputandum, ut non impediat Scripture ueritatem; sed nec nostram fidem, qua unus Deus et per Scripturas [7 1Kb] promitur, et a nobis tenetur et creditur. Tam enim illi qui Iesum Christum ipsum Deum Patrem dicunt, quam etiam illi qui hominem illum tantummodo esse uoluerunt, erroris sui et peruersitatis origines et causas  inde rapuerunt: quia cum animaduerterent scriptum esse quod unus sit Deus, non aliter putauerunt istam tenere se posse sententiam, nisi aut hominem tantum Christum, aut certe Deum Patrem putarent esse credendum. Sic enim calumnias suas colligere consueuerunt, ut errorem proprium approbare nitantur. Et quidem illi qui Iesum Christum Patrem dicunt, ista pretendunt: Si [8 1Kb] unus Deus; Christus autem  Deus: Pater est Christus, quia unus Deus; si non Pater sit Christus, dum et Deus Filius Christus, duo Dii contra Scripturas introducti esse uideantur. Qui autem hominem tantummodo Christum esse contendunt, ex diuerso sic colligunt: Si alter Pater, alter [1 1Kb] est Filius: Pater autem Deus, et Christus Deus: non ergo unus Deus, sed duo dii introducuntur pariter, Pater et Filius; ac si unus Deus, consequenter homo Christus, ut merito Pater sit Deus unus. Re uera quasi inter duos latrones crucifigitur Dominus, quomodo fixus aliquando est: et ita excipit hereticorum istorum ex utroque latere sacrilega conuicia. Sed neque Scripture sancte, neque nos causas illis perditionis et cecitatis afferimus, si qua in medio Diuinarum Litterarum euidenter posita aut uidere nolunt,  aut uidere non possunt. Nos enim et scimus et legimus et credimus et tenemus unum esse Deum, qui fecit celum pariter ac terram, quoniam nec alterum nouimus, aut nosse  aliquando poterimus. Ego sum, inquit, Deus: et non est preter me iustus et saluans . Et alio in loco: Ego primus [2 1Kb] et nouissimus, et preter me non est Deus. Quis sicut ego ? Et: Quis mensus est palmo celum, et terram pugillo? quis suspendit montes in pondere, et nemora in statera ? Et Ezechias: Ut sciant omnes quia tu es Deus solus . Ipse preterea Dominus: Quid me interrogas de bono? unus Deus bonus . Apostolus quoque Paulus: Qui solus, inquit, habet immortalitatem, et lucem habitat inaccessibilem: quem uidit hominum  nemo, nec uidere potest . Et alio in loco: Mediator autem unius non est; Deus autem unus est . Sed quomodo hoc tenemus et legimus et credimus, [3 1Kb] sic Scripturarum celestium nullam partem preterire debemus: quippe cum etiam illa que in Scripturis sunt posita Christi diuinitatis insignia, nullo modo debemus recusare, ne Scripturarum auctoritatem corrumpendo, integritatem fidei sancte corrupisse teneamur. Et hoc ergo credamus, [4 1Kb] siquidem fidelissimum, Dei Filium Iesum Christum  Dominum et Deum nostrum: quoniam, in principio erat uerbum, et uerbum erat apud [5 1Kb] Deum, et Deus erat uerbum. Hoc erat in principio apud Deum . Et: uerbum caro factum est, et habitauit in nobis . Et: Dominus meus et Deus meus . Et: Quorum Patres, et ex quibus Christus secundum carnem, qui est super omnia Deus benedictus in secula . Quid ergo dicemus? Numquid duos Deos Scriptura proponit? Quomodo ergo dicit, quia Deus unus est? Aut numquid non et Christus Deus est? Quomodo ergo, Dominus meus et Deus meus, Christo dictum est? Totum igitur hoc nisi cum propria ueneratione et legitima [6 1Kb] disputatione teneamus, merito scandalum hereticis prebuisse credemur; non utique ex Sripturarum celestium uitio  que numquam fallunt, sed humani erroris presumptione, qua heretici esse uoluerunt [7 1Kb] . Et in primis illud retorquendum in istos qui duorum nobis Deorum controuersiam facere presumunt. Scriptum est quod negare non possunt, quoniam unus est Dominus . De Christo ergo quid sentiunt? Dominum esse, aut illum omnino non esse [8 1Kb] ? Sed Dominum illum omnino non dubitant: ergo si uera est illorum ratiocinatio, iam duo sunt Domini. Quomodo igitur iam secundum Scripturas, unus est Dominus [9 1Kb] ? Et Magister unus  Christus est dictus, at tamen legimus, quod Magister sit etiam apostolus Paulus . Non ergo iam unus Magister: duos enim Magistros secundum ista colligimus. Quomodo igitur secundum Scripturas  unus Magister Christus? Unus in Scripturis bonus dictus est Deus ; sed [10 1Kb] iisdem in Scripturis bonus etiam Christus positus est. Non igitur, si recte colligunt, unus bonus, sed etiam duo boni. Quomodo igitur secundum Scripturarum fidem, unus bonus esse refertur? At si non putant [11 1Kb] aliqua ratione offici posse ei quod unus Dominus est, per id quod est Dominus et Christus; neque ei quod unus est Magister, per illud quod est Magister et Paulus; aut [12 1Kb] illi quod unus  est bonus, per illud quod bonus sit nuncupatus et Christus: eadem ratione intelligant offici non posse [1 1Kb] ab illo quod unus est Deus, ei quod Deus pronuntiatus est et Christus.



CAPUT XXXI. Sed Dei Filium Deum, ex Deo Patre ab eterno natum, qui semper in Patre fuerit, secundam personam esse a Patre, qui nichil agat sine Patris arbitrio; eumdem et Dominum, et Angelum magni Dei consilii; in quem Patris diuinitas per substantie communionem sit tradita.

Est ergo Deus Pater omnium institutor et creator, solus originem nesciens, inuisibilis, immensus, immortalis, eternus, unus Deus; cuius neque magnitudini, neque maiestati, neque uirtuti quidquam non dixerim  preferri, sed nec comparari potest [2 1Kb] . Ex quo, quando ipse uoluit, Sermo Filius natus est: qui non in sono percussi eris, aut tono coacte de uisceribus uocis accipitur; sed in substantia prolate a Deo uirtutis agnoscitur: cuius sacre et diuine natiuitatis arcana nec Apostolus didicit, nec Prophetes comperit, nec Angelus sciuit, nec creatura cognouit; Filio soli nota sunt qui Patris secreta cognouit. Hic ergo, cum sit genitus a Patre, semper est in Patre. Semper autem sic dico, ut non innatum, sed natum probem. Sed qui ante omne tempus est, semper in Patre fuisse dicendus est: nec enim tempus illi assignari potest, qui ante tempus est. Semper enim in Patre; ne Pater non semper sit Pater: [3 1Kb] quin et [4 1Kb] Pater illum etiam  precedit, quod necesse est   prior sit qua Pater sit. Quoniam  antecedat necesse est eum qui habet originem, ille qui originem nescit. Simul [5 1Kb] ut hic minor sit, dum in illo esse se scit, habens originem, quia nascitur; et per Patrem quodammodo  [6 1Kb] uicinus in natiuitate, dum ex eo Patre qui originem solus non habet, nascitur. Hic ergo quando Pater uoluit, processit ex Patre: et qui in Patre fuit, processit ex Patre: et qui in Patre fuit, quia ex Patre fuit, cum Patre postmodum fuit, quia ex Patre processit: substantia scilicet illa diuina, cuius nomen est uerbum, per quod facta sunt omnia, et sine quo factum est nichil. Omnia enim post ipsum sunt, quia per ipsum sunt. Et merito ipse est ante omnia, [7 1Kb] sed post Patrem, quando per illum facta sunt omnia, qui processit ex eo, ex cuius uoluntate facta sunt omnia. Deus utique procedens ex Deo, secundam personam efficiens post Patrem qua Filius; sed non eripiens illud Patri, quod unus est Deus. Si enim natus non fuisset; innatus  comparatus cum eo qui [8 1Kb] esset innatus, equatione in utroque ostensa, duos faceret innatos, et ideo duos faceret Deos. Si non genitus esset; collatus cum eo qui genitus non esset, et equales inuenti, duos Deos merito reddidissent non geniti; atque ideo duos Christus reddidisset Deos. Si sine origine esset ut Pater, inuentus, et ipse principium omnium ut Pater, duo faciens principia; duos ostendisset nobis consequenter et Deos. Aut si et ipse Filius non esset, sed Pater generans de se alterum Filium; merito collatus cum Patre et tantus denotatus, duos Patres effecisset: et ideo duos approbasset etiam Deos. [9 1Kb] Si inuisibilis fuisset, cum inuisibili collatus par expressus, duos inuisibiles ostendisset; et ideo duos comprobasset et Deos. Si incomprehensibilis,  si et cetera quecumque sunt Patris; merito, dicimus, duorum Deorum quam isti confingunt, controuersiam suscitasset. Nunc autem quidquid est, non ex se est, quia nec innatus est; sed ex Patre est, quia genitus est: siue dum uerbum est, siue dum uirtus  est, siue dum Sapientia est, siue dum Lux est, siue dum Filius est, et quidquid horum est, dum non aliunde est, quam, sicut diximus iam superius, ex Patre; Patri suo originem suam debens, discordiam diuinitatis de numero duorum Deorum facere non potuit, qui ex illo qui est unus Deus, originem nascendo contraxit. Quo genere dum et unigenitus est, et primogenitus ex illo est qui originem non habet, unus [1 1Kb] est omnium rerum et principium et caput. Idcirco [2 1Kb] unum Deum asseruit, quem non sub ullo principio aut initio, sed initium potius et principium rerum omnium comprobauit. [3 1Kb] Filius autem nichil ex arbitrio suo gerit, nec ex consilio suo facit, nec a se uenit, sed imperiis paternis omnibus et preceptis obedit: ut quamuis probet illum natiuitas Filium  ; tamen morigera obedientia asserat illum paterne uoluntatis, ex quo est, ministrum: ita dum se Patri in omnibus obtemperantem reddit, quamuis sit et Deus: unum tamen Deum Patrem de obedientia sua ostendit, ex quo et originem traxit. Et ideo duos [4 1Kb] Deos facere non potuit, quia nec duas origines fecit, qui ex eo qui originem non habet, principium natiuitatis ante omne tempus accepit. [5 1Kb] Nam cum id sit principium ceteris quod innatum est , dum qui ex illo nascitur, merito ex eo uenit qui originem non habet, principium probans illud esse ex quo ipse est: etiamsi Deus est qui natus est, unum tamen Deum ostendit, quem hic qui natus est, esse sine origine comprobauit. Est ergo Deus, sed in hoc ipsum genitus, ut  esset Deus. Est et Dominus, sed in hoc ipsum [6 1Kb] natus  ex Patre, ut esset Dominus. Est et  Angelus, sed ad annuntiandum magnum Dei consilium, ex Patre suo Angelus destinatus. [7 1Kb] Cuius sic diuinitas traditur, [8 2Kb] ut non aut dissonantia aut inequalitate diuinitatis duos Deos reddidisse uideatur. Subiectis enim ei quasi Filio omnibus rebus a Patre, dum  ipse cum his que illi subiecta sunt, Patri suo subiicitur, Patris quidem sui Filius probatur; ceterorum autem et Dominus et Deus esse reperitur. Ex quo dum huic qui est Deus omnia substrata traduntur, et cuncta sibi subiecta Filius accepta refert Patri; totam diuinitatis auctoritatem rursus [9 1Kb] Patri remittit; unus Deus ostenditur uerus et eternus Pater; a quo solo hec uis diuinitatis emissa, etiam in Filium tradita et directa, rursum  per substantie communionem ad Patrem reuoluitur. Deus quidem ostenditur Filius, cui diuinitas tradita et porrecta conspicitur; et tamen nichilominus unus Deus Pater probatur, dum gradatim reciproco meatu illa maiestas atque diuinitas ad Patrem qui dederat eam, rursum ab illo ipso Filio missa reuertitur et retorquetur; ut merito Deus Pater omnium Deus sit, [10 1Kb] et principium ipsius quoque Filii sui, quem Dominum genuit: Filius autem ceterorum omnium Deus sit, quoniam omnibus illum Deus Pater preposuit quem genuit : ita Mediator Dei et hominum Christus iehsu omnis creature subiectam sibi habens a Patre proprio potestatem qua Deus est; eum tota creatura subdita sibi, concors Patri suo Deo inuentus, unum et solum et uerum  Deum Patrem suum, [11 1Kb] manente in illo quod etiam auditus est , breuiter approbauit.





DE CIBIS IUDAICIS EPISTOLA. 



CAPUT PRIMUM. Nouatianus presbyter Romanus in secessu suo, tempore persecutionis Deciane, uariis fratrum litteris prouocatus, aduersus Iudeos post superiores duas Epistolas de Circumcisione et de Sabbato, etiam hanc de Cibis Iudaicis edidit.


Et si mihi, fratres sanctissimi, exoptatissimus dies ille et inter precipuos beatosque referendus est quo litteras uestras et scripta suscipio;  tamen non minus egregium diem et inter eximios arbitror computandum, [2 1Kb] quo similes uobis affectu debite caritatis remittens, et ego ad uos compari uoto litteras scribo. Nihil enim me, fratres sanctissimi, tantis constrictum  uinculis tenet, nichil tantis curarum ac sollicitudinum stimulis excitat et exagitat, quam ne iacturam uobis quamdam per absentiam meam putetis illatam, cui remedium connitor dare, dum elaboro uobis me presentem frequentibus litteris exhibere. Quamquam ergo et officium debitum, et cura suscepta, et ipsa ministerii imposita persona hanc a me litterarum scribendarum exposcant necessitatem, tamen uos illam plus exaggeratis, dum me ad scribendum frequentioribus litteris prouocatis, et pronum me licet ad ista caritatis solemnia magis impellitis, dum sine cessatione in Euangelio uos perstare monstratis: ex quo efficitur, ut et ego uos litteris meis non tam instruam iam cruditos, quam incitem paratos. Nam qui sincerum Euangelium et excretum  ab omni peruerse labe doctrine non tantum tenetis, uerum etiam animose docetis, magistrum hominem non queritis; qui rebus ipsis uos doctores esse monstratis. Currentes igitur uos exhortor et uigilantes excito, et aduersus spiritalia nequitie  dimicantes alloquor, et ad [3 13Kb] brabium cursu uocationis in Christo  tendentes impello: ut tam hereticorum sacrilegis calumniis, quam etiam Iudeorum  otiosis fabulis calcatis et reiectis, traditionem solam Christi doctrinamque teneatis, ut condigne auctoritatem uobis eius nominis uindicare possitis. Quam uero sint peruersi Iudei, et ab intellectu sue Legis alieni, [4 1Kb] duabus epistolis superioribus, ut arbitror, plene ostendi, in quibus probatum est prorsus ignorare illos que sit uera Circumcisio, et quid uerum Sabbatum; quorum adhuc magis ac magis cecitas reuincitur in hac epistola, in qua aliquid de Cibis ipsorum breuiter disseritur: hinc etenim se solos sanctos, et ceteros omnes estimant inquinatos.



CAPUT II. In primis Legem spiritalem esse tradit; et proinde cum cibus primus hominibus, solus arborum fructus fuerit, et usus carnis accesserit: Legem postmodum subsecutam, que cibos discernens, quedam quasi munda concessit animalia, quedam interdixit quasi non munda, spiritaliter esse intelligendam: presertim cum pronuntiata sint omnia ualde bona, et etiam immunda animalia ad sobolem in arca Ne reseruata sint; que alioqui possent auferri, si propter inquinamentum suum aboleri debuissent.


Itaque in primis illud collocandum est, Legem spiritalem esse ; quam si spiritalem negant, utique blasphemant: si [5 1Kb] deuitantes blasphemiam, spiritalem confitentur; spiritaliter legant. Diuina enim diuine sunt recipienda, et sancta utique asserenda. Ceterum culpa grauis inuritur, si terrestris et humana sacris et spiritalibus Litteris doctrina prestatur;  quod ut ne fiat cauendum est. Caueri autem potest, si que a Deo precepta sunt sic tractentur, ne auctoritatem eius imminuant assumpta; [6 1Kb] ne dum quedam impura et non munda dicuntur, institutio illorum infamem reddiderit institutorem. uidebitur enim, reprobando que fecit, opera propria damnasse, que quasi bona probauerat: et in utroque inconstans, quod heretici quidem uolunt, [7 1Kb] uideri  denotabitur; dum aut que non erant munda benedixit, aut que benedixerat, quia et munda et bona, postea reprobauit quasi non bona, quippe quia non munda; cuius consequenter enormitas perpetua manebit et controuersia, si perseuerat ista Iudaica doctrina, que omnibus uiribus amputanda est: [1 1Kb] ut, dum quid enormiter ab ipsis traditur, a nobis tollatur: et operum suorum competens dispositio, et diuine [2 1Kb] Legis congruens et spiritalis illatio remittatur. Sed ut ab exordio rerum, et unde oportet incipiam; cibus [3 1Kb] primis hominibus solus arborum fuit fetus et fructus . Nam a pomis usum postea ad fruges contulit culpa, conditionem conscientie ipso [4 1Kb] situ corporis approbante. Nam et innocentia decerpturos alimenta ex arboribus, adhuc sibi bene  conscios homines ad superna subrexit, et commissum delictum ad conquirenda frumenta homines terre soloque deiecit. Postea etiam  usus carnis accessit, diuina gratia humanis necessitatibus competentia ciborum genera [5 1Kb] prorsus opportunis temporibus porrigente. Nam et teneros et rudes homimines alere debebat mollior, cibus, [6 1Kb] et non sine labore confectus, ad emendationem scilicet; ne iterum liberet delinquere, si innocentiam impositus labor non admoneret. Et quia iam non paradisus custodiendus, sed mundus totus fuerat excolendus, robustior cibus carnis offertur, ut ad emolumenta culture plus aliquid humanorum corporum uiribus adderetur. Hec omnia gratia  et dispositione diuina, ne aut minus redderetur robustior cibus  quo referti ad opera marcescerent, aut amplius tenerior, quo pro modo uirium oppressi ferre non possent. Lex autem postmodum subsecuta cibos carnis cum discretione disposuit: quedam enim ad [7 1Kb] usum, quasi munda contribuit et concessit animalia; quedam interdixit, quasi non munda, et ipsos edentes inquinatura. Et mundorum quidem hanc formam dedit, ut que ruminatione ruminent et ungulas findant, munda; immunda, que neutrum horum uel alterum faciant . Sic in piscibus quoque [8 1Kb] ea demum munda essent que cooperta squamis et armata  remigiis ; at que contra, hec esse non munda. Alitum quoque discrimen induxit , [9 1Kb] quidque aut reprobum iudicaretur, aut mundum. Ita Lex solertiam maximam faciende animalium separationis instituit, que in unam benedictionis formam constitutio antiqua contraxit. Quid igitur dicemus? immunda [10 1Kb] ne ergo animalia? Quid est enim aliud, non munda, quam que Lex a ciborum usibus separauit? Quid enim et illud quod iam diximus? Ergo institutor non mundorum Deus, et culpa factorum in artificem redundabit, qui non munda produxit: quod utique dicere extreme summeque dementie est, Deum accusare quasi instituerit immunda, et diuine maiestati crimen inferre, quasi fecerit reproba: presertim cum et pronuntiata sint ualde bona , et que bona ut crescerent et multiplicarentur, benedictionem ab ipso Deo sint consecuta. Insuper etiam  in arca Ne precepto Creatoris ipsorum ad sobolem reseruata: ut et necessaria probarentur, dum custodiuntur; et bona, dum necessaria, probarentur: licet ibi quoque sit [11 1Kb] discrimen adiectum. Sed tamen uel tunc institutio istorum non mundorum funditus potuisset auferri, si propter inquinamentum suum [12 1Kb] debuisset aboleri.



CAPUT III. Non culpanda itaque immunda animalia, ne in Auctorem culpa reuocetur: sed quando irrationale animal ob aliquid reiicitur, magis illud ipsum in eo qui rationalis est homine damnari: In animalibus proinde mores humanos actus et uoluntates depingi.

 Quatenus ergo  spiritalis Lex ista spiritaliter recipienda est, ut Legis ratio diuina et certa prestetur? Primo credendum est quidquid est a Deo institutum, mundum esse, et ipsa institutionis auctoritate purgatum: neque culpandum, ne in Auctorem culpa reuocetur. Deinde Legem ad hoc filiis Isrel datam, ut per illam proficerent et redirent ad mores bonos, quos [13 1Kb] cum a Patribus accepissent, in Aegypto propter consuetudinem barbare gentis corruperant. Denique et decem Sermones illi in tabulis nichil nouum docent,  sed quod obliteratum fuerat admonent: ut iustitia in illis, ignium more, quasi afflatu quodam Legis, sopita recalesceret. Proficere autem poterant intellecto plns in hominibus uitia fugienda, que Lex damnasset etiam in pecoribus. Nam quando irrationale animal ob aliquid reiicitur, magis illud ipsum in eo qui rationalis est homine damnatur [1 1Kb] . Et si in eo aliquid quod ex natura habet quasi inquinamentum notatur; plus culpabile, cum illud contra naturam in homine comperitur. Ergo, ut homines [2 1Kb] mundarentur, pecora culpata sunt; scilicet ut et homines qui eadem uitia haberent, equales pecoribus estimarentur. Quo pacto factum est, ut nec animalia damnarentur ab Institutore, sui culpa; et homines in pecoribus eruditi ad immaculatam institutionis  sue possent redire naturam. Considerandum enim quomodo Lex munda et non munda discernit: Munda, inquit, et ruminant et ungulam findunt; immunda neutrum faciunt, aut ex duobus unum aliquid. Omnia ista unus artifex fecit; et qui fecit ipse benedixit. Institutionem igitur mundam utriusque conspicio; quia et qui instituit sanctus est, et que instituta sunt culpam non habent, dum hoc sunt quod facta sunt. Crimen enim numquam natura, sed uoluntas peruersa excipere consueuit. Quid ergo est? In animalibus mores depinguntur humani, et actus, et [3 1Kb] uoluntates. Mundi, si ruminent, id est in ore semper habeant [4 1Kb] quasi cibum precepta diuina. Ungulam findunt, si firmo gradu innocentie, iustitie omnisque uirtutis uite itinera conficiant. Eorum enim que in duas ungulas  pedem diuidunt, robustus semper incessus: dum lubricum partis alterius ungule firmamento fulcitur, et in uestigii soliditate retinetur. Sic qui neutrum faciunt, immundi sunt: quorum nec in uirtutibus firmus [5 1Kb] ingressus est, nec diuinorum preceptorum [6 1Kb] , more illius ruminationis, teritur cibus.  Nam et qui alterum faciunt, nec ipsi mundi, dum sunt ex altero debiles, nec in utroque perfecti. Hi autem sunt aut utrumque facientes, ut Fideles, qui mundi; aut alterum, ut Iudei et Heretici, qui sunt inquinati; aut neutrum, ut ethnici, qui sunt consequenter immundi. Ita in animalibus, per Legem quasi quoddam humane uite speculum constitutum est, in quo imagines sanctionum considerent, ut plus uitiosa queque hominibus contra naturam commissa damnarentur, dum etiam naturaliter in pecoribus constituta culpantur. Nam quod in piscibus [7 1Kb] squamis aspera pro mundis habentur; asperi et hispidi et hirti et firmi et graues mores hominum probantur: que autem sine his sunt, immunda; [8 1Kb] quia leues et lubrici et infidi et effeminati mores  improbantur. Quid enim uult sibi Lex cum dicit  Camelum non [9 1Kb] manducabis? Nisi quoniam de exemplo animalis uitam damnat [10 1Kb] eneruem et criminibus tortuosam. Aut cum  suem [11 1Kb] cibo prohibet assumi? Reprehendit utique cenosam et luteam et gaudentem uitiorum sordibus uitam, bonum suum non in animi generositate, sed in sola carne ponentem. Aut cum  leporem? Accusat deformatos [12 1Kb] in feminam uiros. Quis autem  mustele corpus cibum faciat? Sed furta reprehendit. Quis lacertam? Sed odit uite incertam uarietatem. [13 2Kb] Quis stellionem? Sed maculas mentium execratur. Quis  accipitrem, quis miluum, quis aquilam? Sed odit raptores ac uiolentus, scelere uiuentes. Quis uulturem? Sed execratur  predam de aliena morte querentes. Aut quis  coruum? Sed uersutas exsecratur uoluntates. Passerem quoque cum interdicit, intemperantiam coarguit: quando  noctuam, odit lucifugas ueritatis: quando  cygnum ceruicis alte superbos: quando  charadrium,  garrulam [1 1Kb] nimis lingue intemperantiam: Quando uespertilionem, querentes tenebras noctis simul et erroris. Hec ergo et his paria Lex in animalibus execratur: que in illis quidem non criminosa, quia in hoc nata sunt; in homine culpata, quia contra naturam, non ex institutione, sed ex errore quesita sunt.



CAPUT Iu. His accessisse et aliam causam, cur multa a Iudeis ciborum genera tollerentur; ad cercendam nimirum intemperantiam populi, uni Deo seruituri.

His igitur ita se habentibus accesserunt et alie cause, quibus multa a Iudeis ciborum genera tollerentur: quod ut fieret, immunda multa sunt dicta, non ut illa damnarentur, sed ut isti cercerentur seruituri uni Deo: quia ad hoc assumptos frugalitas decebat et gule temperantia, que semper religioni deprehenditur esse uicina, immo  consanguinea potius atque cognata: sanctitati enim inimica luxuria est. Quomodo enim per illam parcetur religioni, cum non parcatur pudori? Non recipit luxuria Dei timorem, dum precipitantibus illam uoluptatibus, in solam fertur cupiditatum temeritatem: effusis enim habenis, sine [2 1Kb] more admotis sumptibus quasi pabulis crescit excedens patrimonium cum pudore; aut ut torrens aliquis; e montium iugis cadens, non tantum opposita transcendit, sed illa ipsa in aliorum ruinam secum rapit. Ad cercendam ergo intemperantiam populi, remedia sunt ista quesita; ut quantum luxurie demeretur, tantum bonis moribus adderetur. Nam quid aliud merebantur, quam ut ne omnibus escarum uoluptatibus uterentur, qui diuinis manne epulis uilissimos  Aegyptiorum cibos preferre ausi sunt, carnes iurulentas inimicorum atque dominorum [3 1Kb] ante libertatem ponentes? Digni sane quos optata seruitus saginaret, quibus male displicuerit et melior et liber cibus.



CAPUT u. Et uero fuerit tempus aliquod, quo iste umbre uel figure exercende: postquam autem finis legis Christus superuenit, omnia iam dici ab Apostolo munda mundis; et cibum uerum et sanctum esse fidem rectam et immaculatam conscientiam.

[4 1Kb] Fuerit ergo tempus aliquod antiquum, quo  iste umbre uel figure exercende, ut abstinendum esset a cibis, quos institutio quidem commendauerat, sed Lex interdixerat. uerum iam  finis legis Christus superuenit, cuncta legis obscura reserans, [5 1Kb] omnia que sacramentorum nebulis antiquitas texerat. Magister enim uenit insignis, et Doctor celestis, et Institutor consummate ueritatis, sub quo merito iam dicitur: : Omnia munda mundis, inquinatis autem et infidelibus nichil mundum, sed polluta sunt eorum et mens et conscientia. Item alio loco : Quia omnis creatura Dei bona, et nichil reiiciendum quod cum gratiarum actione percipitur: sanctificatur enim per uerbum Dei et orationem. Rursum alibi : Spiritus manifeste dicit, quod in nouissimis diebus recedent quidam a fide attendentes spiritibus seductoribus, doctrinis demoniorum in hypocrisi mendaciloquorum cauteriatam habentium conscientiam suam, prohibentium  nubere, et abstinere a cibis quos Deus creauit ad percipiendum cum gratiarum actione fidelibus, et his qui cognouerunt Deum. Adhuc in altera parte , Omne quod in macello [6 1Kb] uenit, manducate, nichil requirentes. Ex quibus constat omnia ista suis benedictionibus reddita, iam Lege finita: nec ad solemnitates ciborum esse redeundum, quas et certa imperauerat causa, et iam sustulit libertas Euangelica manumissione reuocata. Clamat Apostolus : Non est regnum Dei potus et cibus, sed iustitia et pax et gaudium. Item alio loco : Esca uentri et uenter escis; Deus autem et hunc et hanc euacuabit: corpus autem non fornicationi, sed Domino, et Dominus corpori. Deus uentre non colitur, nec  cibis , quos Dominus dicit perire, et in secessu naturali lege purgari. Nam qui per escas Dominum colit, prope est, ut Dominum habeat uentrem suum. Cibus, inquam, uerus et sanctus, et mundus est fides recta, immaculata conscientia, et innocens anima: quisquis sic pascitur, Christo conuescitur; talis epulator conuiua est Dei: iste sunt epule que Angelos pascunt; iste sunt mense que Martyres faciunt. Hinc est uox illa Legis : Non in pane tantum uiuit homo, sed in omni uerbo quod proficiscitur ex ore Dei. Hinc illa Christi: : Mea esca est, ut faciam uoluntatem eius qui me misit, et ut consummem opus eius. Hinc  : Queritis me, non quia signa uidistis, sed quia manducastis de panibus meis, et saturati estis. Operamini autem non eam escam que perit, sed escam permanentem in uitam eternam, quam Filius hominis uobis dabit: hunc enim Pater signauit Deus. Iustitia, inquam, et continentia et reliquis Deus uirtutibus colitur. [1 1Kb] Nam et Zacarias refert : Si manducetis, inquit, aut bibatis, nonne [2 1Kb] uos manducatis aut bibitis? Exprimens cibos aut potus, non ad Deum peruenire, sed ad hominem: nec enim carneus Deus est, ut carne placetur; nec in has uoluptates [3 1Kb] attonitus, ut nostris gaudeat cibis. Deus sola gaudet fide nostra, sola innocentia, sola ueritate, solis uirtutibus nostris, que habitant non in uentre, sed in animo: quasque nobis acquirit diuinus  timor et celestis metus, non terrenus cibus. Ex quibus congruenter insectatus est Apostolus  superstitionibus Angelorum seruientes, inflatos a sensu carnis sue, caput Christum non tenentes; ex quo omne corpus per nexum concatenatum, et fibula caritatis membris mutuis innexum atque concretum crescit in Deum: sed illa seruantes : Ne tetigeritis, [4 1Kb] neque gustaueritis, neque contrectaueritis; que imaginem quidem uideantur habere religionis, dum corpori non parcitur; nullum tamen emolumentum omnino iustitie, dum ad elementa quibus per Baptisma mortui sumus, uoluntaria seruitute reuocamur.



CAPUT uI. Sed non ex hoc quia libertas ciborum concessa, luxuriam permissam esse, aut continentiam sublatam et ieiunia: hec enim uel maxime decere Fideles, oraturos scilicet Deum, et acturos gratias non diebus tantum, sed et noctibus.


Sed non ex hoc statim quia libertas ciborum concessa, luxuria permissa est: nec quia liberalius nobiscum Euangelium [5 1Kb] gessit, continentiam sustulit. Non, inquam, ex hoc uentri procuratum est, sed ciborum forma monstrata est: ostensum est quid iuris esset, non quo in gurgitem cupiditatis iretur, sed quo Legis ratio redderetur. Ceterum nichil ita intemperantiam cercuit quam Euangelium: nec ita constrictas quisquam gule leges [6 1Kb] dedit, quam Christus: qui  beatos legitur pronuntiasse, [7 9Kb] sed  egenos; et felices esurientes atque sitientes ; miseros diuites, quibus ad imperium uentris et gule seruientibus uoluptatum numquam posset [8 1Kb] materia deficere, ne desinere seruitus posset; argumentum felicitatis putantes, concupiscere quantum possint, nisi quod et sic minus possint, quam concupiscunt. Nam et  [9 1Kb] Lazarum in ipsa fame ipsisque ulceribus et canibus diuitis preferens, carnifices salutis uentrem et gulam cercebat exemplis . Apostolus quoque habentes, dicendo, uictum et uestitum, his contenti sumus, frugalitatis et continentie legem dabat; parum existimans profuturum esse quod scripserat, etiam exemplum se scriptorum suorum dabat, subiiciens non immerito esse  omnium malorum auaritiam radicem,  sequitur enim precurrentem luxuriam. Quidquid hec per uitia consumpserit, illa per scelera restituit, [10 1Kb] orbe criminum recurso, ut rursum luxuria eximat, quidquid auaritia congesserat. Nec tamen desunt inter ista qui, cum sibi nominis Christiani uocem induerint, exempla prebeant intemperantie et magisteria: quorum usque eo uitia uenerunt, ut et [11 1Kb] ieiuni matutino tempore bibant, non putantes Christianum esse potare post cibum, nisi in uacuas et inanes adhuc uenas infusa statim post somnum uina descenderint: minus enim [12 1Kb] que bibunt sapere uidentur, si inter uina cibi permisceantur. uideas ergo tales nouo genere adhuc ieiunos et iam ebrios, non ad popinam currentes, sed popinam secum circumferentes: quorum [13 1Kb] quisquis salutat,  non osculum dat, sed propinat. Quid isti post cibum faciant, quos ebrios inuenit cibus? aut quales istos sol in occasu relinquit, quos iam marcidos uino oriens aspicit? Sed que detestanda sunt, non sunt nobis exempla ducenda. Sumenda sunt enim ea sola quibus animus noster melior reddatur: et licet in Euangelio per omnia ciborum redditus nobis usus sit; tamen intelligitur redditus, sed cum lege frugalitatis et continentie. Hec enim uel maxime decent Fideles, oraturos scilicet Deum, et acturos ei quidem gratias, non diebus tantum, sed et ipsis noctibus: quod fieri non poterit, si somnum grauem et molem pectori impositam mens cibo uinoque sopita non ualuerit excutere.



CAPUT uII. Cauendum etiam esse ne quis licentiam istam in tantum putet profusam, ut ad immolata idolis possit accedere.


Sed quod in [1 1Kb] usu ciborum uel maxime custodiendum sit, cauendum est ne quis licentiam istam putet in tantum [2 1Kb] profusam, ut et ad immolata simulachris possit accedere. Quantum enim ad creaturam Dei pertineat, omnis munda est: sed  cum demoniis immolata fuerit, inquinata est tamdiu, quamdiu simulachris offeratur: quod mox  atque factum est, non est iam Dei, sed idoli; que dum in cibum sumitur, sumentem demonio nutrit, non Deo, conuiuam illum simulachro reddendo, non Christo: [3 1Kb] ut merito faciunt et Iudei: quorum ciborum ratione perspecta, et consilio Legis considerato, et Euangelice gratie beneficio cognito, et temperantie rigore seruato, et simulachris immolatorum inquinamento repulso, regulam ueritatis per omnia custodientes, Deo gratias agere debemus per Iesum Christum Filium eius Dominum nostrum; cui laus et honor et claritas in secula seculorum. Amen





NOuATIANI AD S. CYPRIANUM EPISTOLA, CLERI ROMANI NOMINE SCRIPTA, CYPRIANO PAPAE PRESBYTERI ET DIACONI [4 1Kb] ROMAE CONSISTENTES, SALUTEM. 

 ARGUMENTUM.---Deo se primum commendat, deinde et fratribus. Romanorum fides ab Apostolo laudata. Libellaticorum scelus negantium sceleri suppar. Lenitate nimia lapsos excipere summa crudelitas. Confessorum littere ad disciplinam ecclesiasticam conseruandam plurimum conducebant. Cypriani etiam littere confessoribus utiles. Exspectanda Ecclesie pax et constitutus Episcopus, antequam lapsis pax detur. Pulsent Ecclesie fores lapsi, sed non confringant.

I. Quamquam bene sibi conscius animus, et Euangelice discipline uigore subnixus, et uerus sibi in [5 1Kb] decretis celestibus testis effectus, soleat solo Deo iudice esse contentus, nec alterius aut laudes petere aut accusationes pertimescere, tamen geminata sunt  laude condigni, qui cum conscientiam sciant [6 1Kb] Deo  soli debere se iudici, actus tamen suos desiderant etiam ab ipsis suis fratribus comprobari. Quod te, frater Cypriane, facere non mirum est; qui pro tua uerecundia et [7 1Kb] ingenita industria, consiliorum tuorum nos non tam iudices uoluisti quam participes inueniri: ut in tuis rebus gestis laudem tecum, dum illas probamus, inueniremus, et tuorum consiliorum bonorum coheredes, [8 1Kb] quia et affirmatores, esse possimus. Idem enim omnes credimur operati, in quo deprehendimur eadem omnes censure et discipline consensione sociati. Quid enim magis aut in pace tam aptum, aut in bellis persecutionis tam necessarium, quam debitam seueritatem diuini uigoris tenere? quam qui remiserit, instabili rerum cursu erret semper necesse est, et huc atque illuc uariis et incertis  negotiorum tempestatibus dissipetur, et quasi extorto de manibus consiliorum gubernaculo, [1 1Kb] nauim ecclesiastice salutis illidat in scopulos: ut appareat non aliter saluti ecclesiastice consuli posse, nisi si qui et contra ipsam [2 1Kb] faciunt quasi quidam aduersi fluctus, repellantur; et discipline ipsius semper custodita ratio, quasi salutare aliquod gubernaculum in tempestate, seruetur.

II. Nec hoc nobis [3 1Kb] nunc nuper consilium cogitatum est, nec hec apud nos aduersus improbos modo superuenerunt repentina subsidia, sed [4 1Kb] antiqua hec apud nos seueritas, antiqua fides, disciplina legitur antiqua. Quoniam nec tantas de nobis laudes Apostolus protulisset dicendo: Quia fides uestra predicatur in toto mundo , nisi iam exinde uigor iste radices  fidei de temporibus illis mutuatus fuisset, quarum laudum et glorie [5 1Kb] degenerem fuisse, maximum crimen est. Minus est enim dedecoris numquam ad preconium laudis accessisse, quam de fastigio laudis ruisse. Minus est criminis honoratum bono testimonio non fuisse, quam honorem bonorum testimoniorum perdidisse. Minus est, sine predicatione uirtutum ignobilem sine laude iacuisse, quam exheredem fidei factum laudes proprias perdidisse: ea enim que in alicuius gloriam proferuntur, nisi anxio et sollicito labore seruentur, in inuidiam maximi criminis intumescunt.

III. Hoc nos non falso dicere [6 1Kb] superiores nostre littere probauerunt, in quibus uobis sententiam nostram dilucida expositione protulimus aduersus eos  qui se ipsos infideles illicita nefariorum libellorum professione prodiderant, quasi euasuri [7 1Kb] irretientes illos diaboli laqueos uiderentur, [8 1Kb] quo non minus  quam si ad nefarias aras accessissent, hoc ipso quod ipsum contestati fuerant, tenerentur; sed etiam aduersus illos qui [9 1Kb] accepta fecissent, licet presentes cum fierent non adfuissent, cum presentiam suam utique, ut sic scriberentur [10 1Kb] mandando, fecissent. Non est enim immunis a scelere, qui ut fieret [11 1Kb] imperauit; nec est alienus a crimine, cuius consensu, licet non a se admissum crimen, tamen publice legitur; et cum totum fidei sacramentum in confessione Christi nominis intelligatur esse digestum, qui fallaces in excusatione prestigias querit, negauit: et qui uult uideri propositis aduersus Euangelium uel edictis uel legibus satisfecisse, hoc ipso iam paruit quod uideri paruisse se uoluit. Nec non etiam contra illos quoque qui illicitis sacrificiis manus suas atque ora polluerant,  pollutis ante mentibus propriis, unde etiam sunt ipse manus atque ora polluta, fidem nostram consensumque monstrauimus. Absit enim ab Ecclesia Romana uigorem suum tam profana facilitate dimittere, et neruos seueritatis euersa fidei maiestate dissoluere; ut cum adhuc non tantum iaceant, sed et cadant euersorum fratrum ruine, properata nimis remedia communicationum, utique non profutura, prestentur, et noua per misericordiam falsam uulnera ueteribus transgressionis uulneribus imprimantur, ut miseris ad euersionem maiorem eripiatur et penitentia. Ubi enim poterit indulgentie medicina [12 1Kb] proficere, si etiam ipse medicus intercepta penitentia indulget periculis, si tantummodo operit uulnus, nec sinit necessaria temporis remedia obducere cicatricem?  Hoc non est curare, sed, si dicere uerum uolumus, occidere.

Iu. Quamquam Confessorum quoque, quos hic adhuc  in carcerem dignitas sue confessionis inclusit et ad certamen euangelicum sua fides in confessione iam gloriosa semel coronauit, litteras habeas conspirantes cum litteris nostris, quibus seueritatem euangelice discipline protulerunt, et illicitas petitiones ab Ecclesie pudore reuocarunt. Nisi hoc fecissent, discipline euangelice [1 1Kb] ruina non facile sarciretur, presertim cum nulli magis tam congruum esset tenorem euangelici uigoris [2 1Kb] illibatum dignitatemque seruare, quam qui se excruciandos et excarnificandos pro Euangelio furentibus tradidissent, ne martyrii honorem [3 1Kb] merito perderent, si in occasione martyrii, preuaricatores Euangelii esse uoluissent: nam qui quod habet, non custodit in eo ex quo illud possidet, dum id ex quo possidet uiolat, amittit illud  quod possidebat.

u. In quo loco maximas tibi atque uberes gratias referre debemus et reddimus, quod illorum carceris tenebras litteris tuis illuminasti, quod ad illos uenisti quomodo introire potuisti, quod illorum animos sua fide et confessione robustos tuis allocutionibus litterisque recreasti, quod felicitates eorum condignis laudibus [4 1Kb] persecutus accendisti ad multo ardentiorem celestis glorie cupiditatem, quod pronos impulisti, quod, ut credimus et optamus, uictores futuros uiribus tui sermonis [5 1Kb] animasti: ut quamquam hoc totum de fide confitentium et de diuina indulgentia uenire uideatur, tamen in martyrio suo tibi ex aliquo debitores facti esse uideantur. Sed ut ad id unde digressus sermo uidebatur esse, rursus reuertatur,  quales [6 1Kb] litteras in Siciliam quoque miserimus, subiectas habebis.

uI. Quamquam nobis differende huius rei necessitas maior incumbat, quibus, post excessum nobilissime memorie uiri [7 1Kb] Fabiani, nondum est episcopus propter rerum et temporum difficultates constitutus, qui omnia ista moderetur, et eorum qui lapsi sunt  possit cum auctoritate et consilio habere rationem. [8 1Kb] Quamquam nobis in tam ingenti negotio placeat quod et tu ipse tractasti; [9 1Kb] prius Ecclesie pacem sustinendam, deinde sic collatione consiliorum cum episcopis, presbyteris, diaconis, confessoribus pariter ac stantibus laicis facta, lapsorum tractare rationem. Perquam enim nobis et inuidiosum et onerosum uidetur, non per multos examinare quod per multos commissum uideatur fuisse, et unum sententiam dicere cum tam grande crimen per multos diffusum notetur exisse; quoniam nec firmum decretum potest esse, quod non plurimorum uidebitur habuisse consensum. Aspice totum orbem pene uastatum, et ubique iacere deiectorum reliquias [10 1Kb] et ruinas, et idcirco tam grande expeti consilium quam late propagatum uidetur  esse delictum. Non sit minor medicina quam uulnus est, non sint minora remedia quam [11 1Kb] funera: ut quo modo qui ruerunt, ob hoc ruerunt quod ceca temeritate nimis incauti fuerunt; ita qui hoc disponere nituntur, omni consiliorum moderamine utantur, ne quid, non ut oportet factum, tamquam irritum ab omnibus iudicetur. Uno igitur eodemque consilio, iisdem precibus et fletibus, tam nos qui usque adhuc uidemur temporis istius ruinas subterfugisse, quam illi qui in has temporis uidentur clades incidisse, diuinam maiestatem deprecantes pacem [12 1Kb] ecclesiastico nomini postulemus: mutuis uotis nos inuicem foueamus, custodiamus, armemus: oremus pro lapsis, ut erigantur: oremus pro stantibus, ut non ad ruinas usque tententur: oremus ut qui cecidisse  referuntur, delicti sui magnitudinem agnoscentes, intelligant non momentaneam neque preproperam [13 1Kb] desiderare medicinam: oremus ut effectus indulgentie lapsorum subsequatur et [14 1Kb] penitentia, ut intellecto suo crimine uelint nobis interim prestare patientiam, nec adhuc fluctuantem turbent Ecclesie statum; ne interiorem nobis persecutionem  ipsi incendisse uideantur, et accedat ad criminum cumulum quod etiam inquieti fuerunt. Maxime enim illis congruit uerecundia, quorum in delictis damnatur mens inuerecunda.

uII. Pulsent sane fores, sed non utique confringant. Adeant ad limen Ecclesie, sed non utique transiliant. Castrorum celestium excubent portis, sed armati modestia, qua intelligant se desertores fuisse. Resumant precum suarum tubam, sed qua non bellicum clangant. Arment se quidem modestie telis, et quem negando mortis metu fidei dimiserant clypeum resumant; sed ut contra hostem diabolum uel nunc armati, non contra Ecclesiam que illorum dolet casus, armatos esse se credant. Multum illis proficiet petitio modesta, postulatio uerecunda, humilitas  necessaria, patientia [1 1Kb] non otiosa. Mittant legatos pro suis doloribus lacrymas; aduocatione fungantur ex intimo pectore prolati gemitus, dolorem probantes commissi criminis et pudorem. Immo si dedecoris admissi magnitudinem perhorrescunt, si pectoris et conscientie sue lethalem plagam et sinuosi uulneris altos recessus uere medica manu tractant, erubescant et petere; nisi quia maioris est rursum et periculi et pudoris, auxilium pacis non petiisse. Sed hoc totum in sacramento, sed in ipsius postulationis lege temporis facto temperamento, sed postulatione demissa, sed prece subdita: quoniam et qui petitur flecti debet, non incitari; et sicut respici debet diuina clementia, sic respici debet et diuina censura; et sicut scriptum est : Donaui tibi omne debitum,  quia me rogasti; sic scriptum est : Qui me negauerit coram hominibus, negabo et ego eum coram  Patre meo et coram Angelis eius. Deus enim ut est indulgens, ita est preceptorum suorum exactor, et quidem diligens; et sicut  ad conuiuium uocal, sic habitum nuptiarum non habentem, ligatis manibus et pedibus extra sanctorum cetum foras iactat. Parauit celum, sed parauit et tartarum. Parauit refrigeria, sed parauit etiam eterna supplicia. Parauit inaccessibilem lucem, sed parauit etiam perpetue noctis uastam [2 1Kb] eternamque caliginem. Cuius temperamenti moderamen nos heic tenere querentes diu, et quidem multi, et quidem cum quibusdam episcopis [3 1Kb] uicinis nobis et appropinquantibus, et quos [4 1Kb] ex aliis prouinciis longe positis persecutionis istius ardor eiecerat, ante constitutionem episcopi nichil innouandum putauimus, sed lapsorum curam mediocriter  temperandam esse [5 1Kb] credidimus; ut interim, dum episcopus dari a Deo nobis sustinetur, in suspenso [6 1Kb] eorum qui moras possunt dilationis sustinere, causa teneatur; eorum autem quorum uite sue finem urgens exitus dilationem non potest ferre, acta penitentia et professa frequenter suorum detestatione factorum, si lacrymis, si gemitibus, si fletibus dolentis ac uere penitentis animi signa prodiderint, cum spes uiuendi secundum hominem nulla substiterit, ita demum caute et sollicite subueniri, Deo ipso sciente quid de talibus faciat, et qualiter iudicii sui examinet pondera; nobis tamen anxie curantibus, ut nec pronam nostram improbi homines laudent facilitatem, nec uere penitentes accusent nostram quasi duram crudelitatem. Optamus te, beatissime ac gloriosissime  papa, in Domino semper bene ualere et nostri meminisse.




ANNO DOMINI CCLII-CCLIII.
S. LUCIUS, I, PAPA ET MARTYR.





NOTITIA HISTORICA.

 Lucius Pontifex ordinatur, ann. 252, mense Septembri uel Octobri.---Post Cornelii martyrium, Lucius in eius locum ordinatus 25 septembris, uti Pagius et Maurini arbitrantur  , uel 28 octobris iuxta Bianchini; Romanam sedem uix adeptus, iussus est exsulare. Hinc cum Cyprianus eodem tempore ordinationem eius, ac exsilium audisset, communicatorias ac gratulatorias, suo collegarumque suorum nomine, epistolas ad eum misit, que etsi perierint, ex altera tamen, que adhuc exstat, ad eumdem post reditum  data, id totum constat: »Nuper quidem«, scribit Cyprianus  »tibi, frater carissime, gratulati sumus, cum te honore geminato in Ecclesie sue administratione confessorem pariter et sacerdotem constituit diuina dignatio, sed et nunc non minus tibi et comitibus tuis, atque uniuerse Fraternitati gratulamur, quod cum eadem gloria, et laudibus uestris reduces uos denuo ad suos fecerit benigna Domini et larga protectio, ut pascendo gregi pastor, et gubernande naui gubernator, et regende plebi rector redderetur,  et appareret relegationem uestram sic diuinitus esse dispositam, non ut episcopus relegatus, et pulsus Ecclesie deesset, sed ut ad Ecclesiam maior rediret.« Hec de exilio et reditu Lucii pontificis Cyprianus: quem anno sequenti rediisse uerosimile est, quo et martyrium subiit die quarta uel quinta martii. uiolenta morte occubuisse ex LuII S. Cypriani ad Stephanum epistola eruere licet: »Illi (uerba diui sunt  pleni Spiritu Dei et in glorioso martyrio constituti.« Seruandus est »antecessorum nostrorum, beatorum martyrum Cornelii et Lucii honor gloriosus, etc.«

De tempore quidem, quo Lucius pontificatum tenuit, dissident eruditi. Biennio sedisse aliqui tradunt: longo tamen breuiori tempore eum Romane Ecclesie  prefuisse, Bucherii catalogus indicat, dum uolusiano III, et Maximo coss. Stephanum eius loco ordinatum refert: quod clarius testatur Eusebius  , qui menses octo eidem adscribit. Nicephorus uix septem menses pontificatum tenuisse affirmat  : Henschenius uero in Conatu Chronologico historico  , anno 253, quidem ordinatum fuisse tradit Stephanum, sed per biennium tamquam Lucii uicarium, Romanam administrasse Ecclesiam: quare biennium quoque Lucii, martyrium differt. At cum pontificum Romanorum uicarii, iudice Pagio  , antiquis scriptoribus ignoti fuerint, et eorumdem pontificum Chronotaxim difficultatibus sepe, tenebrisque obuolutam, obscuriorem ac intricatiorem reddant, idcirco ab eruditis uix probantur; unde septem aut octo menses Romanam  rexisse Ecclesiam, cum Eusebio annotasse contenti sumus  . Ceterum in errore uersantur martyrologia auctoresque, quibus placet Lucium extinctum esse imperante ualeriano, quorum sententiam refellit Dionysius Alexandrinus, qui de ualeriano illud memorie  prodit  : »Nullus superiorum Principum, ne illi quidem ipsi, qui palam Christiani fuisse dicuntur, tanta humanitate, et beneuolentia nostros complexus est, quantam ille pre se ferebat initio principatus sui  .«

Lucii Decretalis subdita.---Una decretalis Lucio adscribitur epistola, que multa complectitur: 1o Ut episcopus semper testes secum presbyteros ac diaconos habeat. 2o De criminationibus episcoporum, siue maiorum natu, et ut audientia ad maiores personas appellantibus non negetur. 3o Ut metropolitanus sine consilio episcoporum nichil agat, nec ipsi sine illius, nisi quod ad proprias ecclesias pertinet. 4o Ut metropolitanus sine episcopis causam eorum non audiat. 5o Ne posteriores episcopi prioribus se preferant, nec  eis inconsultis aliquid agant. 6o De iis, qui res Ecclesie uel oblationes fidelium auferunt, et auferentibus consentiunt. Missa est epistola ad Gallie atque Hispanie episcopos: Data calendis aprilis, Gallo et uolusiano Coss. uiris clarissimis. Que subscriptio impostorem satis prodit. uitam enim adhuc retinebat Cornelius calendis aprilis, Gallo et uolusiano coss. Neque tam bardus, aut imperitus fuit Lucius, ut Imperatores Romanos titulo uirorum clarissimorum induerit. uerba hec capitis 6: »Hortor dilectionem uestram, obtestor et moneo, ut qua debetis et potestis sollicitudine uigiletis ad inuestigandos hereticos,« Leonis I ex epistola secunda desumpta sunt. Psalmum LXXXII laudat ex uersione Hieronymi: ex Gregorii Magni libro XII, epistola 32, petitas adhibet sententias.  Eius sub pontificatu seuissima pestis in autumno cepit, et quindecim annos grassata, permultas Romani imperii prouincias depopulata est.





[1Kb] EPISTOLA UNICA S. CYPRIANI CARTHAGINENSIS EPISCOPI AD LUCIUM PAPAM DE EXSILIO REuERSUM. De reditu illius ab exsilio gratulatur. Nil imminutum glorie eius etiamsi martyrio uitam non finierit. Non sine Dei consilio factum, ut ipsum, decessorem, et Ecclesiam eius exagitarit persécutio, ac Nouatianos non attigerit. Letitiam Ecclesie Romane in aduentu eius graphice representat.

 CYPRIANUS CUM COLLEGIS LUCIO FRATRI SALUTEM.

[2Kb] I. Et nuper quidem tibi, frater carissime, gratulatu  sumus, cum te honore geminato in Ecclesie sue administratione confessorem pariter et sacerdotem constituit diuina dignatio: sed et nunc non minus tibi et comitibus tuis atque uniuerse fraternitati gratulamur, quod cum eadem gloria et laudibus uestris reduces uos denuo [a 1Kb] ad suos fecerit benigna Domini et larga protectio, ut pascendo gregi pastor, et gubernande naui gubernator, et plebi regende rector redderetur; et appareret relegationem uestram sic diuinitus esse dispositam, non ut episcopus relegatus et pulsus Ecclesie deesset, sed ut ad Ecclesiam maior rediret.

[1Kb] II. Neque enim in tribus pueris minor fuit martyrii dignitas , quia mortem frustrata de camino ignis incolumes exierunt: aut non consummatus Daniel exstitit in suis laudibus, quia qui leonibus missus fuerat ad predam, protectus a Domino, uixit ad gloriam [b 1Kb] . In confessoribus Christi dilata martyria non meritum confessionis minuunt,  sed magnalia diuine protectionis ostendunt. Representatum uidemus in uobis, quod apud regem fortes atque illustres pueri predicauerunt, ipsos quidem paratos esse ardere flammis, ne diis eius seruirent, aut imaginem quam fecerat adorarent; Deum tamen quem colebant, quemque et nos colimus, potentem esse ut eos de camino illis eximeret, et de regis manibus ac de penis presentibus liberaret . Quod inuenimus in confessionis uestre fide, et in Domini circa uos protectione nunc gestum; ut cum uos parati fueritis et prompti omne [c 1Kb] subire supplicium, Dominus tamen uos pene subtraheret, et Ecclesie reseruaret. Regredientibus uobis breuiata non est in episcopo  confessionis sue dignitas, sed magis creuit sacerdotalis auctoritas: ut altari Dei assistat antistes, qui ad confessionis arma sumenda et facienda martyria non uerbis plebem, sed factis cohortetur; et imminente Antichristo paret ad prelium [d 1Kb] milites non solo sermonis [e 1Kb] et uocis incitamento, sed fidei et uirtutis exemplo.

[63Kb] III. Intelligimus, frater carissime, et tota cordis [f 1Kb] nostri luce prespicimus diuine maiestatis salutaria et sancta consilia; unde illic repentina persecutio [g 1Kb] nuper exorta sit [h 1Kb] , unde contra Ecclesiam Christi, et episcopum Cornelium beatum martyrem [i 1Kb] uosque omnes secularis potestas subito proruperit: ut ad confundendos hereticos et retundendos ostenderet Dominus que esset Ecclesia, quis episcopus eius unus diuina ordinatione delectus, qui cum episcopo presbyteri [i 1Kb] sacerdotali honore coniuncti, quis adunatus et uerus Christi populus dominici gregis caritate connexus; qui essent quos inimicus lacesseret [k 1Kb] , qui e contra  quibus diabolus ut suis parceret. Neque enim persequitur et impugnat Christi aduersarius nisi castra et milites Christi. Hereticos prostratos semel [l 1Kb] , et ipsos suos factos, contemnit et preterit: eos querit deiicere, quos uidet stare.

[3Kb] Iu. Atque utinam nunc facultas daretur, frater carissime, ut interesse illic uobis regredientibus [m 1Kb] possemus, qui uos mutua caritate diligimus, ut aduentus uestri letissimum fructum presentes cum ceteris ipsi quoque caperemus! Que illic exsultatio omnium fratrum! qui concursus atque complexus occurrentium singulorum [n 1Kb] ! uix osculis [o 1Kb] adherentium potest satisfieri, uix uultus ipsi  atque oculi plebis possunt uidendo satiari. De aduentus uestri gaudio cognoscere illic fraternitas cepit, qualis et quanta sit secutura Christo ueniente letitia, cuius quia cito appropinquabit aduentus, imago iam quedam precessit in uobis: ut quomodo Ioannes precursor eius et preuius ueniens predicauit Christum uenisse, sic nunc episcopo confessore Domini et sacerdote redeunte appareat et Dominum iam redire. uicarias uero pro nobis ego [a 1Kb] et college et fraternitas omnis has ad uos litteras mittimus, frater carissime, et representantes uobis per epistolam gaudium nostrum [b 1Kb] , fida obsequia caritatis expromimus,  hic quoque in sacrificiis atque in orationibus nostris non cessantes Deo patri et Christo filio eius Domino nostro gratias agere, et orare pariter ac petere, ut qui perfectus est atque perficiens, custodiat et perficiat in uobis confessionis uestre gloriosam coronam: qui et ad hoc uos fortasse reuocauit, ne gloria esset occulta, si foris essent confessionis uestre consummata martyria. Nam uictima, que fraternitati prebet exemplum uirtutis et fidei, presentibus debet fratribus immolari. Optamus te, frater carissime, semper bene ualere.





APPENDIX UNICA. EPISTOLAE ET DECRETA S. LUCIO ADSCRIPTA. 



[1Kb] EPISTOLA LUCII PAPAE I AD GALLIAE ATQUE HISPANIAE EPISCOPOS.


ARGUMENTUM.---Ut duo presbyteri et tres diaconi in omni loco episcopo adhereant propter testimonium ecclesiasticum: et de accusatione episcoporum; et de unanimitatis concordia inter metropolitanum ceterosque episcopos, et ut raptores atque ecclesiasticarum rerum ablatores, inuasores, alienatores, ut fures et sacrilegi anathematizentur.

I. Ut episcopus semper testes secum presbyteros ac diaconos habeat.

II. De criminationibus episcoporum, siue maiorum natu, et ut audientia ad maiores personas appellantibus non negetur.

III. Ut metropolitanus sine consilio episcoporum nichil agat, nec ipsi sine illius, nisi quod ad proprias ecclesias pertinet.

 Ut metropolitanus sine episcopis causam eorum non audiat.

 u. Ne posteriores episcopi prioribus se preferant, nec eis inconsultis aliquid agant.

uI. De iis qui res Ecclesie uel oblationes fidelium auferunt, et qui eis consentiunt.

DILECTISSIMIS FRATRIBUS OMNIBUS IN PARTIBUS OCCIDENTALIBUS, TAM IN GALLIIS QUAM IN HISPANIIS CONSISTENTIBUS, LUCIUS EPISCOPUS, IN DOMINO SALUTEM:

Litteras dilectionis uestre , quas ad beati Petri apostoli Sedem pro uestra causa negotii misistis, libenter suscepimus; sed de uestris afflictionibus nonmodice contristati sumus. Significastis enim uos tam a quibusdam, non rectam fidem tenentibus, sed erroribus implicitis, quam et ab aliis eos imitantibus, persequi et infamari, atque uestras  ecclesias suis dotibus et fidelium oblationibus spoliari, uestrosque ministros nimis uexari; et ideo multos a uobis et a recta fide discedere, quoniam eis non potestis defensionem impendere, nec ea que necessaria sunt ministrare. Nolite mirari, fratres, si uos maleuoli et impii persequuntur, quum ipsum Christum, caput nostrum, sint persecuti. Unde et consolatricem ipsam habetis ueritatem, que ait: Si patremfamilias Beelzebub uocauerunt, quanto magis domesticos eius?  Ipsa iterum consolans nos loquitur, dicens: Si de mundo fuissetis, mundus quod suum erat diligeret; sed quia non estis de mundo, sed ego elegi uos de mundo, propterea odit uos mundus .

[1Kb] I. Propter tales, fratres, hortamur uos, sicut et  in hac sancta Ecclesia constitutum habemus , ut semper testes uobiscum sacerdotes et diaconos habeatis. Et licet conscientia sufficere possit propria, tamen propter maleuolos, iuxta Apostolum, etiam testimonium uos oportet habere bonum ab his qui foris sunt . Quoniam et in hac sancta Sede constitutum habemus, ut duo presbyteri, uel tres diaconi in omni loco episcopum non deserant, propter testimonium ecclesiasticum.

II. Episcopi ergo non sunt leuiter accusandi uel detrahendi, quia iniuria eorum  ad Christum pertinet, cuius uice et legatione funguntur in Ecclesia. Unde nobis et omnibus qui nobiscum sunt in nostro solatio, sicut et olim  factum inuenimus, constitui placuit ut criminationes maiorum natu per alios non fiant , nisi per ipsos qui crimina intendunt , si tamen ipsi digni et irreprehensibiles apparuerint, et actis docuerint publicis  omni se carere suspicione atque inimicitia, et irreprehensibilem fidem ac conuersationem ducere . Unde placuit ut a quibuscumque iudicibus ecclesiasticis  ad alios iudices ecclesiasticos, ubi est maior auctoritas, si fuerit prouocatum, audientia non negetur.

III. Item constituimus , sicut et a sanctis Apostolis eorumque successoribus decretum reperimus,  si quis metropolitanus episcopus, nisi quod solummodo ad propriam pertinet parochiam, sine consilio et uoluntate omnium comprouincialium episcoporum , extra aliquid agere tentauerit, gradus sui periculo subiacebit; et quod egerit irritum habeatur et uacuum. Sed quicquid de comprouincialium cepiscoporum causis, eorumque ecclesiarum et clericorum atque secularium necessitatibus, aut de quibuscumque communibus causis agere, aut disponere necesse fuerit, hoc cum omnium consensu comprouincialium agatur pontificum, non aliquo dominationis fastu, sed concordi et humillima administratione, sicut Dominus ait: Non ueni ministrari, sed ministrare . Et alibi: Qui maior est uestrum, erit minister uester  , et reliqua. Similiter ipsi comprouinciales episcopi cuncta cum eius consilio, nisi quantum ad proprias pertinet parochias, agant, iuxta sanctorum constituta Patrum, ut uno animo, uno ore concorditer sancta glorificetur Trinitas in

 Iu. Similiter , auctoritate fulti apostolica, precipimus ut nullus metropolitanus episcopus, absque ceterorum omnium comprouincialium episcoporum instantia, aliquorum audiat causas eorum; quia irrita erunt, et ipse causam pro facto dabit.

u. Episcopi uero per singulas prouincias obseruent ne posteriores se prioribus suis preferant; nec eis inconsultis , nisi quantum ad propriam pertinet parochiam, aliquid agant: sed omnes de communibus eorum causis consonam sententiam proferant et determinent, quoniam aliter acta nullas uires habebant, nec ecclesiastica reputabuntur . Bonum esset, fratres, et ualde Deum timentibus et pie uiuere uolentibus necessarium, si intra  catholicam Ecclesiam nullius mali, aut infestationis alicuius, erga Domini sacerdotes, aut iuste et pie uolentes uiuere, germen exsurgeret. Sed quia, preualente inuidia, quod deterius est surgit et crescit, atque nimis se in omnes partes extendit, idcirco necesse est illud ecclesiastico et apostolico abscindi mucrone, ne [a 1Kb] seruis Dei ac Domini [b 1Kb] sacerdotibus ualeat nocere aut perdere. Exhonorauit enim Dominus, ut in Ecclesiastico legitur libro, conuentus malorum, et destruxit Deus eos usque in finem. Sedes ducum superborum destruxit Deus, et sedere fecit mites pro eis. Radices gentium superbarum arefecit Deus, et plantauit humiles ex ipsis gentibus. Terras gentium euertit Dominus, et perdidit eas usque ad fundamentum. Arefecit ex ipsis, et disperdidit eos, et cessare fecit memoriam eorum  de terra. Perdidit Deus memoriam superborum, et reliquit memoriam humilium sensu. Non est creata hominibus superbia, neque iracundia nationi mulierum. Semen hominum honorabitur hoc quod timet Deum; semen autem hoc exhonorabitur hominum quod preterit mandata Domini. In medio fratrum, rector illorum in honore: et qui timent Dominum, erunt in oculis illius. Gloria diuitum, honoratorum et pauperum, timor Dei est. Noli despicere hominem iustum pauperem, et noli magnificare uirum peccatorem diuitem. Magnus, et iudex, et potens est in honore: et non est maior illo qui timet Deum. Seruo sensato liberi seruient, et uir prudens et disciplinatus non murmurabit correptus, et inscius non honorabitur. Noli te extollere in faciendo [c 1Kb] opera tua, et noli cunctari in tempore angustie. Melior est qui  operatur et abundat in omnibus, quam qui gloriatur et eget pane. Fili, in mansuetudine serua animam tuam, et da illi honorem secundum meritum suum. Peccantem in animam suam quis iustificabit? Et quis honorificabit exhonorantem animam suam? Pauper gloriatur per disciplinam et timorem suum: et est homo qui honorificatur propter substantiam suam. Qui autem gloriatur in paupertate, quanto magis in substantia? Et qui gloriatur in substantia, paupertatem uereatur. Sapientia humiliati exaltabit caput illius, et in medio magnatorum considere illum faciet. Non laudes uirum in specie sua, neque spernas hominem in uisu suo. Breuis in uolatilibus  apis, et initium dulcoris habet fructus illius. In uestitu ne glorieris umquam, nec in die honoris tui extollaris; quoniam mirabilia opera Altissimi solius, et gloriosa, et absconsa, et inuita opera illius. Multi tyranni sederunt in throno, et insuspicabilis portauit diadema. Multi potentes oppressi sunt ualde, et gloriosi traditi sunt in manus alterorum. Priusquam interroges, ne uituperes quemquam: et cum interrogaueris, corripe iuste. Priusquam audias, nec respondeas uerbum, et in medio seniorum ne adiicias loqui. De ea re que te non molestat, ne certeris, et in iudicio peccantium ne consistas. Fili mi, ne in multis sint actus tui, et si diues fueris, non eris immunis a delicto. Si enim secutus fueris, non apprehendes; et non effugies, si precurreris. Est homo laborans et festinans, et dolens impietate; et  tanto magis non abundabit. Est homo marcidus, egens recuperatione, plus deficiens uirtute, et abundans paupertate; et oculus Dei respexit illum in bono, et erexit eum ab humilitate ipsius, et exaltabit caput eius: et mirati sunt in illo multi, et honorauerunt Deum. Bona et mala, uita et mors, paupertas et honestas a Deo sunt. Datio Dei permanet iustis; et profectus illius successus habebit in eternum. Est qui locupletatur parce agendo, et hec pars mercedis illius in eo quod dicit: Inueni requiem mihi, et, Nunc manducabo de bonis meis solus. Et nescit quod tempus pretereat illum, et reliquet omnia aliis, et morietur. Sta in testamento tuo, et in illo colloquere, et in [a 1Kb] opera mandatorum tuorum ueterasce. Ne manseris in operibus peccatorum. Confide autem in Deo, et mane in loco tuo. Facile est enim in oculis Dei subito  honestari [b 1Kb] paupertatem. Benedictio Dei in mercedem iusti festinat, et in honore ueloci processus illius [c 1Kb] iustificat. Ne dicas: Quid est mihi opus? et que erunt mihi ex hoc bona? Ne dicas: Sufficiens mihi sum, et quid ex hoc pessimabor? In die bonorum, ne immemor sis malorum, et in die malorum ne immemor sis bonorum; quoniam facile est coram Deo in die obitus retribuere unicuique secundum uias suas. Malitia hore obliuionem facit luxurie magne: et in fine hominis, denudatio operum illius. Ante mortem ne laudes hominem quemquam, quoniam in filiis suis agnoscitur uir. Non omnem hominem inducas in domum tuam; multe enim insidie sunt dolosi. Sicut enim eructant precordia [d 1Kb] fetantium, et sicut perdix inducitur in caueam, et ut caprea in laqueum; sic et cor superborum, et sicut perspector uidens  casum proximi sui. Bona in [e 1Kb] malum conuertit insidiator, et in electis ponet maculam. A scintilla una augetur ignis, et ab uno doloso augetur sanguis. Homo uero peccator sanguini insidiatur. Attende tibi a pestifero, fabricat enim mala, ne forte inducat super te subsannationem in perpetuum. Admitte ad te alienigenam, et subuertet in turbine, et abalienabit te a [f 1Kb] tuis propriis . Tales, karissimi, ualde sunt cauendi, usquedum aut conuertantur aut  abscindantur uerbo diuino. Beatus autem est ille qui non est lapsus in uerbo ex ore suo, et non est stimulatus in tristitia delicti. Felix qui non habet animi sui tristitiam, et non [g 1Kb] abscedit a spe sua . Scriptum est enim: Melior est unus timens Deum, quam mille impii . Sapiens uero non  est omnis qui nocet.

uI. Res quoque ecclesiarum uestrarum  et oblationem fidelium; quas significastis a quibusdam irruentibus uexari, uobisque et ecclesiis uestris auferri, indubitanter maximum est peccatum; testante  ipsa Scriptura, que ait: Qui abstulerit , aliquid patri uel matri, et dicit hoc non esse peccatum,  homicide particeps est . Pater ergo noster sine dubio Deus est, qui nos creauit; et mater nostra Ecclesia, que nos in Baptismo spiritualiter generauit. Et ideo, qui Christi pecunias et Ecclesie aufert, fraudat et rapit  homicida in conspectu  iusti iudicis esse deputabitur. Unde scriptum est: Qui rapit pecuniam proximi sui, iniquitatem facit  qui autem pecunias uel res Ecclesie abstulerit, sacrilegium facit . Unde et Iudas, qui pecuniam fraudauit, que usibus Ecclesie, id est pauperibus, quos Ecclesia pascere debet, distribuebatur iussu Saluatoris , non solum fur, sed fur et  sacrilegus factus est. De  talibus enim, id est qui facultates Ecclesie rapiunt, fraudant uel auferunt, Dominus, comminans omnibus, per Prophetam loquitur, dicens: Deus, ne taceas tibi, ne sileas, et non quiescas, Deus: Quia ecce inimici tui tumultuati sunt, et qui oderunt te leuauerunt caput. Contra populum tuum nequiter tractauerunt, et inierunt consilium aduersum arcanum tuum. Dixerunt: uenite [h 1Kb] et Conteramus eos de gente, et non sit memoria nominis Isrel ultra: quoniam tacuerunt corde, pariter [i 1Kb] contra te fedus pepigerunt tabernacula idumee et Ismelitarum, Moab et Agareni, Gebal et Ammon, et Amalec. Palestina cum habitatoribus [i 1Kb] Tyri. Sed et Assur iunxit se cum eis, facti sunt brachium filiorum Loth. Fac illis sicut Madian, sicut Sisare, sicut Iabin in torrente Cisson [k 1Kb] .  Contriti sunt in Endor, fuerunt quasi sterquilinium terre. Pone duces eorum sicut Oreb et Zeb, sicut Zebee et Salmana. Omnes principes eorum qui dixerunt: Possideamus nobis pulchritudinem Dei: Deus meus, pone illos ut rotam, quasi stipulam ante faciem uenti. Quomodo ignis comburit syluam et sicut flamma deuorat montes, sic persequeris eos in tempestate tua et in tuo turbine turbabis eos. Imple facies eorum ignominia, et querent nomen tuum, Domine. Confundantur  et conturbentur usque in eternum, et erubescant et pereant: et sciant quia nomen tuum Dominus: solus tu excelsus super omnem terram . Hec fieri Prophete, hec Apostoli, hec successores eorum et omnium catholicorum Patrum uetant decreta: et tales presumptiones, sacrilegium [a 1Kb] esse diiudicant. Quorum nos sequentes exempla, omnes tales presumptores, et Ecclesie  raptores,  atque suarum facultatum alienatores, una uobiscum a liminibus sancte matris Ecclesie anathematizatos, apostolica auctoritate pellimus, et damnamus, atque sacrilegos esse  iudicamus. Et non solum eos, sed omnes consentientes eis; Quia non solum qui faciunt rei iudicantur, sed etiam qui consentiunt facientibus . Par enim pena et agentes et consentientes comprehendit. uos ergo, fratres, uigilate et orate. uiriliter agite, et confortamini in Domino, et omnia uestra, iuxta Apostolum, in caritate fiant  A recta ergo  fide et apostolico tramite propter ullam persecutionem nolite recedere, scientes quia, iuxta Saluatoris sententiam, beati sunt qui persecutionem [b 1Kb] patiuntur propter iustitiam . Hec est Apostolorum uiua traditio , hec uera caritas que, predicanda est, et precipue  diligenda ac fouenda, atque fiducialiter ab omnibus tenenda. Hec sancta et apostolica mater omnium ecclesiarum Christi Ecclesia, que per Dei omnipotentis gratiam a tramite apostolice traditionis numquam errasse probatur, nec hereticis nouitatibus deprauanda [c 1Kb] succubuit: sed, ut in exordio normam fidei apostolice percepit ab auctoribus suis, Apostolorum Christi principibus, illibata fine tenus manet, secundum ipsius Domini Saluatoris diuinam pollicitationem, qui discipulorum suorum principi in suis fatus est Euangeliis: Petre, inquiens, ecce Satanas expetiuit ut cribraret uos, sicut qui cribrat  triticum. Ego autem pro te rogaui, ut non deficiat fides tua; et tu aliquando conuersus, confirma fratres tuos . Consideret itaque uestra excellens prudentia quam bonum sit persistere in dispensatione uobis credita et in fide recta, atque hereticis et emulis Christi repugnare, et numquam a ueritatis tramite declinare; quoniam Dominus et Saluator omnium, cuius fides est, qui pro nobis mori non dubitauit, et proprio nos suo redemit sanguine, fidem beati Petri non defecturam promisit, et confirmare eum fratres suos admonuit: quod apostolicos Pontifices, mee exiguitatis predecessores, confidenter fecisse semper cunctis est cognitum. Quorum et pusillitas mea, licet impar et minima, pro suscepto tamen, diuina dignatione, ministerio,  pedissequa cupit existere. ue enim erit nobis, qui huius ministerii onus susceptum habemus, si ueritatem Saluatoris nostri Iesu Christi, quam Apostoli predicauerunt, predicare neglexerimus . ue erit nobis, si silentio ueritatem oppresserimus, quam erogare nummulariis iubemur, id est Christianos populos imbuere et docere . Quid in ipsius Christi futuro dicturi sumus examine, si sermonum eius ueritatem confundimur predicare? Quid erit de nobis cum de commissis nobis animabus et de officio suscepto rationem iustus iudex Christus Dominus noster districtam exegerit ? Ideo, fratres, hortor  dilectionem uestram, obstestor et moneo ut qua debetis et  potestis sollicitudine, uigiletis ad inuestigandos hereticos et inimicos sancte Dei Ecclesie et a sanis mentibus, ne pestis hec latius diuulgetur, seueritate qua potestis pro uiribus extirpetis; quoniam, ut habebit a Deo digne renumerationis premium qui diligentius, quod ad salutem commisse sibi plebis proficiat, fuerit executus, ita ante tribunal Domini de reatu negligentie se non poterit excusare quicumque plebem suam contra sacrilege persuasionis auctores noluerit custodire. Data kalendis aprilis anno 252, adhuc uiuente Cornelio, Gallo et uolusiano uiris clarissimis consulibus.



DECRETA LUCII PAPAE, EX GRATIANO DESUMPTA.



I. Officio et beneficio priuetur episcopus, presbyter uel diaconus, uxorem suscipiens, uel susceptam retinens.


Ministri  altaris, presbyteri siue diaconi, ad dominica tales eligantur officia, qui continentiam seruent. Si uero post ordinationem suam ministros contigerit proprie uxoris inuadere cubile, sacrarii non intrent limina, neque sacrarii portitores fiant, neque altare contingant, neque ab offerentibus holocausti oblationem suscipiant, neque ad Dominici corporis portionem accedant, neque propinquent, neque sine maioris natu auctoritate maiora gerant officia, urceum sane ad altare uel calicem non sufferant.



EX EISDEM DECRETIS. II. Clericus matronarum domicilia frequentans deponatur.


Clericus  solus ad femine tabernaculum non accedat, neque frequenter properet sine maioris natu sacerdotis iussione. Nec solus presbyter cum sola femina fabulas misceat. Nec archidiaconus, sub pretextu humilitatis aut officii, frequenter intret domicilia matronarum, aut forte per clericos aut domesticos matrone mandet aliquid secrete. Si quid agnitum fuerit, et ille deponatur, et illa liminibus ecclesie arceatur.



EX EISDEM DECRETIS. III. De eodem titulo.


Sed si forte  aliqua intercessio fuerit  episcopo, suggeratur. Et si talis est ad quam ire debeant, ipse per interuentum pergat. Sin autem, de latere suo dirigat cum duobus aut tribus testibus, nemo tamen cum extranea habitet femina, nisi soror aut proxima fuerit, et hoc cum magna sollicitudine fiat. Non enim ignoramus malitias Satane 



EX EISDEM DECRETIS.

Iu. Quod sit simoniacus quicumque reconciliationem pro munere uel dignis negauerit, uel indignis con-[.....]

Ut nemo presbyterorum xenium uel quodcumque  emolumentum temporale, immo detrimentum spirituale a quocumque publice peccante uel incestuoso accipiat, ut episcopo uel ministris peccatum illius reticeat; nec, pro respectu cuiusque persone, aut consanguinitatis uel familiaritatis, alienis communicans pe catis, hoc episcopo innotescere detrectet; nec a quoquam penitente aut gratiam, aut fauorem, aut munus suscipere presumat; aut minus digne penitentem ad reconciliationem adducat, et testimonium reconciliationis ferat; uel quocumque liuore alium quemlibet dignius penitentem a reconciliatione remoueat; quia hoc simoniacum, et Deo et hominibus contrarium est.




ANNIS DOMINI CCLIII CCLuII.
S. STEPHANUS I, PAPA ET MARTYR, uITA, EPISTOLAE ET DECRETA.





PROeMIUM.
Ex libro pontificali Damasi pape.


[7Kb] Stephanus natione Romanus, ex patre Iulio [a 1Kb] , sedit  annos septem, menses quinque, dies duos. Martyrio coronatur. Fuit temporibus ualeriani et Gallicani et Maximi, usque ad ualerianum quarto, et Gallicanum tertio [b 1Kb] . Hic constituit, sacerdotes et Leuitas  uestibus sacratis in usu quotidiano non uti, et nisi in Ecclesia tantum. Hic fecit ordinationes duas per mensem decembrem, presbyteros sex, diaconos  5, episcopos per diuersa loca tres. Sepultus est in cemeterio Callisti uia Appia, quarto nonas Augusti. Et cessauit episcopatus dies 22.





NOTITIA EPISTOLARUM NON EXSTANTIUM QUAE AD STEPHANUM ATTINENT. AUCTORE D. COUSTANTIO O. S. B.



I.


1. Faustini Lugdunensis episcopi ac ceterorum eiusdem prouincie episcoporum ad Stephanum papam littere, quibus Marcianum Arelatensem episcopum Nouatiano sese coniunxisse, ac durissimam heresis illius tenere prauitatem, atque ab episcoporum  consensione discessisse nuntiabant. Eo autem audacie proruperat Marcianus, ut de collegio sacerdotum, qui lapsis, post debitam penitentiam, pacem dandam censebant, iudicare eosque a se segregare non timeret, cum ab his ipse necdum abstentus uideretur. De eadem re Faustinus idem semel et iterum ad Cyprianum scripsit . Quod ideo factum suspicantur nonnulli, ut cum Faustinus ac socii nichil a Stephano obtinuissent, eius opera uel monitis suppetias Catholicis episcopis impetrarent. Nempe qui summis rebus president, ubi nonnullas uel pre nimia occupatione uel pro prudentia differre compelluntur, sepe culpantur ut segnes, ubi uero diligentiam adhibent, uix uitare queunt precipitis animi suspicionem. Ad Cyprianum quod attinet, adeo non dubitauit, quin Stephanus ipsius consilio et hortatu litteras ad prouinciam et plebem Arelatensem mitteret, quibus et Marcianum abstineri, et alium episcopum in eius locum substitui preciperet, ut et quis fuerit substitutus sibi significari  simul roget  Huiusmodi autem litteras a Stephano missas fuisse hoc indicio est, quod in Arelatensibus diptychis, uti iam obseruauimus, Marciani nomen non comparet. Quod in negotio Cyprianus suum ipse pro omnibus Ecclesiis studium ac sollicitudinem comprobans, Romani pontificis tum ad dimouendum de sede sua Arelatensem episcopum, tum ad alium ei subrogandum auctoritatem haud dubio testimonio agnouit. Neque enim audiendus uidetur recens annalium Cyprianicorum scriptor, cuius sententia nichil »nichil a Stephano postulabat Cyprianus« , »quod ipse prestare paratus non erat,« nisi subaudiatur, »si in eadem sede ac loco fuisset.«

2. Faustini ad Stephanum litteras ad primum huius pontificis annum referri nichil uetat. Eas certe ante obortam de Baptismo hereticorum controuersiam scriptas esse liquet. Ambiguum enim non est  quin hec ipsa controuersia posterior sit epistola, quam postmodum Cyprianus ad Stephanum de Marciani causa scripsit. Hanc autem causam ad secundum Stephani annum iam adultum pertinere predictus Annalium Cyprianic. scriptor probat. Unde sequitur, ut si quas suadebat Cyprianus litteras  Stephanus ad Arelatenses miserit, he non citius anno 254 exeunte conscripte sint.



II.

3 Basilides, Legionis et Asturice episcopus, cum ob idololatrie scelus aliaque crimina ab episcopatu depulsus esset, eiusque loco Sabinus fuisset suffectus, sese Romam ad Stephanum contulit, a quo ut in sedem suam restitueretur obtinuit. De hac re quid sentiret Cyprianus ita aperuit : »Nec rescindere ordinationem iure perfectam  potest, quod Basilides post crimina sua detecta, et conscientiam etiam propria confessione nudatam, Romam pergens, Stephanum collegam nostrum longe positum, et geste rei ac tacite ueritatis ignarum fefellit, ut exambiret reponi se iniuste in episcopatum, de quo fuerat iuste depositus. Hoc eo pertinet, ut Basilidis non tam abolita sint, quam cumulata delicta, ut ad superiora peccata eius, etiam  fallacie et circumuentionis scelus accesserit. Neque enim tam culpandus est ille cui negligenter obreptum est, quam hic execrandus qui fraudulenter obrepsit:« ut scilicet litteras obtineret, quibus et communio et sedes ipsi redderentur. Neutrum enim ipsi sine litteris, que et iudicii Stephani, et sibi ab eo indulte communionis testes essent, sperandum fuerat. Eum autem non tantum Stephani communionem, sed et episcopatum, et eum quidem quo deiectus fuerat, exambiisse proxime relata Cypriani uerba persuadent. Quorsum enim Sabini in ipsius locum subrogati ordinationem rescindere, rei geste tacita ueritate, tentasset, nisi ut ad eam sedem rediret, unde se iniuste deiectum mentiebatur?

4. Obseruat Pamelius »hunc locum pro Romani pontificis auctoritate facere, utpote quo constet, episcopos sede deiectos in Hispaniis solere ad illum recurrere.« Cui obseruationi nouum pondus accederet: si et Martialem Emeritensem episcopum eodem tempore ab episcopatu submotum, quem Cyprianus  fallacia pariter usum esse notat, ut abrogatam sibi dignitatem usurparet, hanc ipsius Stephani auctoritate uindicare sibi uoluisse constaret. His preiuerat exemplum Priuati Lambesitani episcopi, qui »ob multa grauia delicta nonaginta episcoporum sententia condemnatus ,« Romam legatum miserat, ut, Sede uacante, uel a clero eius furto et fraudulenter litteras elicere curaret. Unde Ecclesie huius auctoritas magis ac magis commendatur. Et hanc quidem licet non neget Cyprianus, huiusmodi tamen prouocationum incommoda non silet, dum Stephanum uelut longe positum et rei geste ignarum, ideoque deceptum representat . Quocirca superius, Epist. XII, n. 14, ad Cornelium scripsit, ab omnibus qui secum sunt statutum esse. »ut uniuscuiusque causa illic audiatur, ubi est crimen admissum, ubi et accusatores habere et testes criminis sui possint.« Sensit et postea equissimus pontifex Gregorius idem incommodum: ideoque Petri cuiusdam episcopi  Numide, qui damnatus ad ipsum confugerat, ad eiusdem prouincie presules causam detulit. Sic ea de re ad Columbum Numidie episcopum loquitur: »Indicamus itaque Sanctitati uestre, uenisse ad nos quemdam Petrum nomine, qui se asserit fuisse episcopum, atque cause sue a nobis remedium postulasse. Et prius quidem retulit que digna esse miseratione potuissent: sed requirentes, postea multo aliter quam indicauit inuenimus, et uehementer eius actio nos contristauit. Sed quia cause ipsius interna subtiliter nequaquam addiscere, tam longo itineris interuallo disiuncti, potuimus; eam, incerti quippe, definire nequiuimus, etc. .« Alia huiusmodi pretereo. Ad Basilidis autem negotium quod attinet, hanc in eo toto pre se fert Cyprianus agendi rationem, ut sententie eorum, qui illud celebrem de hereticorum Baptismo controuersiam precessisse censent, haud illibenter accedam.



III.

 5. Nil etiam uetat, quominus ad id tempus, quod predictam controuersiam precessit, litteras illas referamus, quas a Stephano ad Syrias et Arabiam scriptas esse Dionysius Alexandrinus in superiori fragmento memorat. Ille quidem quid in eis tractaretur silet: uerum ualde probabile est, Stephanum prouinciarum illarum penuriam, necessaria eis suppeditando, subleuare non contentum, etiam fidelium animos benignis ac salubribus scriptis solari et ad pietatem excitare studuisse. Preterea loquendi ei ampla erat materia ex occasione schismatis Nouatiani, quod in prouincias illas peruaserat, et cuius labem in illis prorsus emaculatam esse postmodum Dionysius nuntiauit.



Iu.

6. uix Helenus Tarsi episcopus cum tota Cilicia, et Firmilianus cum Cappadocia uniuersa ac finitimis regionibus, Nouatiani nouitatem detestantes, ad unitatem Ecclesie regressi erant, cum in nouum dissidium  abierunt, non enim ab ea altera opinione diuelli se sciuerunt, que hereticos ad Ecclesiam redeuntes baptizari prefracte uolebat. Quapropter Stephanus, inquit Eusebius, »litteras scripsit de Heleno et de Firmiliano, de omnibus denique sacerdotibus per Ciliciam, Cappadociam, cunctasque finitimas prouincias constitutis, quibus denuntiabat sese ob eam causam ab illorum communione discessurum, quod hereticos rebaptizarent« . Quas litteras sugillans Firmilianus, de illis ad Cyprianum ita loquitur: »Quid enim humilius aut lenius, quam cum tot episcopis per totum mundum dissensisse, pacem cum singulis uario discordie genere rumpentem, modo cum Orientalibus, quod nec uos latere confidimus, modo uobiscum, qui in meridie estis?« 



u.

7. Similes re ipsa tunc Cyprianus ab eodem Papa  eadem de causa litteras acceperat, de quibus ille a Pompeio Sabratensi episcopo interrogatus, istud inter alia exscribit: »Si quis ergo a quacumque heresi uenerit ad nos, nichil innouetur nisi quod traditum est, ut manus illi imponatur in penitentiam; cum ipsi heretici proprie alterutrum ad se uenientes non baptizent, sed communicent tantum« . Hec autem uerba non uni questioni occasionem dederunt. uerum ut controuersie ille certius dirimantur, opere pretium fuerit et alia collegisse, que siue in iisdem litteris, siue in aliis ad Orientales, a Stephano scripta esse Firmilianus atque Cyprianus commemorant.

8. Ad alterutrius epistole exordium haud temere referatur quod Firmilianus notat his uerbis: »Stephanus de episcopatus sui loco gloriatur, et se successionem Petri tenere contendit, super quem fundamenta Ecclesie collata sunt.« Adeo ut Stephanus a sedis sue dignitate commendanda, quod et in huiusmodi negotiis successores illius imitati sunt,  sermonis sui initium fecerit. At licet hec carpere uideatur Firmilianus, procul tamen abest ut Ecclesiam a Christo super Petrum solidatam ac fundatam inficietur. Ipse etiam primum eidem Apostolo, ac deinde ceteris, peccatorum remittendorum potestatem datam esse agnoscit. Quo posito, exinde concludit: »Potestas ergo peccatorum remittendorum Apostolis data est, ecclesiis quas illi a Christo missi constituerunt, et episcopis qui eis ordinatione uicaria successerunt;« adeoque priuilegium Petri ad successores eius manasse profitetur.

9. Preterea Stephanus, eodem Firmiliano teste, in litteris suis sic loquebatur. »Quasi Apostoli eos, qui ab heresi ueniant, baptizari prohibuerint, et hoc custodiendum posteris tradiderint.« Eidem Firmiliano displicet, »quod Stephanus et qui illi consentiunt, contendunt dimissionem peccatorum et secundam natiuitatem in hereticorum Baptisma procedere, apud quos etiam ipsi confitentur Spiritum sanctum  non esse; simulque unum nobis atque hereticis Baptisma esse uolunt: item, quod non putant querendum esse quis sit ille qui baptizauerit, eo quod qui baptizauerit, gratiam consequi potuerit inuocata Trinitate nominum Patris et Filii et Spiritus sancti.« Tum pluribus interiectis. Stephanum non pudere ait: »hoc asserere, ut per eos, qui cum ipsi in omnibus peccatis sint constituti, dicat posse remissionem peccatorum dari.« Notat et Stephanum cum sociis exemplo se Pauli defendere, non prohibentis quominus »siue per occasionem, siue per ueritatem Christus annuntietur« ; illudque rebaptizantibus obiicere, »Quid ergo fiet de his, qui ab hereticis uenientes sine Ecclesie Baptismo admissi sunt?« Et hoc Firmilianus improbat, »quod uult Stephanus his, qui apud hereticos baptizantur, adesse presentiam et sanctimoniam Christi;« aut quod idem Papa litteris mandarat: »Multum proficit nomen Christi, ut quicumque et ubicumque in nomine Christi baptizatus fuerit, consequatur statim gratiam Christi;«  necnon istud eiusdem pontificis effatum. »Heresis quidem parit et exponit, expositos autem Ecclesia suscipit« Demum si predicti Cesariensis episcopi uerbis herendum, »non puduit Stephanum fraternitatem scindere; insuper et Cyprianum pseudochristum et pseudoapostolum et dolosum operarium dicere.« Hinc idem presul illum inducit »rumpentem pacem modo cum Orientalibus,« per epistolam uidelicet quam in Orientem misit, modo cum Afris, nimirum per epistolam quam Cypriano rescripsit. Qua de re Cyprianus scribens ad Pompeium ita loquitur: »Dat honorem Deo, qui hereticorum amicus, et inimicus Christianorum, sacerdotes Dei, ueritatem Christi et Ecclesie unitatem tuentes ABSTINENDOS putat?«  Augustinus quoque lib. de Unico Capit. cont. Petil. eadem de re sermonem habens uerbum abstinendos retinet.

10. Ea ipsa, que Firmilianus perstringit, aut certe  pleraque, in ea erant Epistola, quam Iubaianus ad Cyprianum miserat, quamque iste presul Epistola LXXIII ad Iubaianum rescripta confutare aggreditur. In hac Cyprianus offendisse se testatur, »quod querendum non sit quis baptizauerit, quando is qui baptizatus sit, accipere remissam peccatorum potuerit secundum quod credidit.« Quod et supra Firmilianus reprehendit. Addit Cyprianus et in eadem epistola. »Marcionis fieri mentionem, ut nec ab ipso uenientes dicat baptizari, quod iam in nomine Iesu baptizati esse uideantur.« Ac deinde tacito Stephani nomine plures eius sententias in hunc modum refert: »Frustra quidam, qui ratione uincuntur, consuetudinem nobis opponunt;« et mox, »Nec quisquam dicat, Quod accepimus ab Apostolis, hoc sequimur;« et post pauca, »Quod enim quidam dicunt, quasi ad hereticorum suffragium pertineat quod dixerit apostolus Paulus. uerumtamen omni modo, siue per occasionem siue per ueritatem, Christus annuntietur;« ac subinde, »Non est autem quod aliquis ad circumueniendam  Christianam ueritatem Christi, nomen opponat, ut dicat. In nomine Iesu Christi ubicumque et quomodocumque baptizati, gratiam Baptismi sunt consecuti;« et sub finem, »Sed dicit aliquis, Quid ergo fiet de his qui in preteritum de heresi ad Ecclesiam uenientes, sine Baptismo admissi sunt?«

11. Unde uero eorum, que Stephano ac sociis eius Firmilianus Cyprianusque tribunal, tanta consensio: nisi aut Stephanus ea que ad Orientales scripserat, in Epistola ad Cyprianum repetierit, aut easdem litteras ambo penes se habuerint? Et uero  non leuia sunt indicia, quibus epistolam a Iubaiano ad Cyprianum missam, eam ipsam esse suspicemur, que a Stephano ad Orientales destinata fuerat. Quod si ita est, Stephani tum ad Orientales tum ad Cyprianum litteras concilio Carthaginensi III, sub Cypriano anteriores esse conficitur: siquidem in hoc concilio prelecte sunt »et littere Iubaiani ad Cyprianum facte, et Cypriani ad Iubaianum, itemque ad Stephanum rescripte, quidque postmodum Iubaianus idem Cypriano rescripserit.« Preterea Stephanum circa idem tempus et ad Orientales et ad Cyprianum scripsisse id argumento est, quod cum Cyprianus Epistole, quam Stephano rescribebat, exemplum Firmiliano transmitti curasset, ei Firmilianus litteras, quibus Stephanus Orientales a se abstinendos esse denuntiabat, ante accepisse se, quam ipsius exemplum, significauit. Atqui mox memoratum Carthaginense concilium Kalendis Septembris consignatur, idque anno 256 habitum esse plerique eruditi consentiunt. Unde et  predictas Stephani litteras ad eiusdem anni 256 initium, aut circiter, referri nil uetat. Is enim ardor quo Cyprianus hac in causa se gessit, multam inter scripta rescriptaque aut ea que tum gesta sunt, moram intermitti non patitur. Ut ut est, que a Firmiliano ac Cypriano scriptis mandate sunt Stephani sententie, siue ex ipsius ad Orientales, seu ex eiusdem ad Cyprianum litteris, aut etiam ex utrisque excerpte fuerint, idonee certe sunt, quibus multe de Baptismo concertationumque plene disputationes finiantur. Huius rei experimentum faciamus.





EPISTOLAE QUAE AD S. STEPHANUM I PAPAM ATTINENT. [5Kb] EPISTOLA S. CYPRIANI CARTHAGINENSIS EPISCOPI AD STEPHANUM PAPAM.


ARGUMENTUM.---Ut litteris ad episcopos Galliarum missis curet, ne Marcianus Arelatensis episcopus, Nouatiano addictus, necdum se abstentum esse amplius  glorietur; simulque operam det, aliis litteris in Prouinciam et ad plebem Arelatensem scriptis, alium episcopum eius loco subrogari.

CYPRIANUS STEPHANO FRATRI SALUTEM.

[6Kb] I. Faustinus collega noster, Lugduni consistens, frater carissime, semel atque iterum mihi scripsit, significans ea, que etiam [a 1Kb] uobis scio utique nuntiata  tam ab eo quam a ceteris cepiscopis nostris in eadem prouincia constitutis, quod Marcianus Arelate consistens Nouatiano se coniunxerit, et a catholice Ecclesie unitate atque a corporis nostri et sacerdotum consensione discesserit [b 1Kb] , tenens heretice presumptionis durissimam prauitatem; ut seruis Dei penitentibus [c 1Kb] et dolentibus, et Ecclesiam lacrymis et gemitu et dolore pulsantibus, diuine pietatis et lenitatis paterne solatia et subsidia claudantur, nec ad  fouenda uulnera admittantur uulnerati, sed sine spe pacis et communicationis relicti, ad luporum rapinam et predam diaboli proiiciantur. Cui rei nostrum est consulere et subuenire, frater carissime, qui diuinam clementiam cogitantes, et gubernande Ecclesie libram tenentes, sic censuram uigoris peccatoribus exhibemus, ut tamen lapsis erigendis, et curandis uulneratis, bonitatis et misericordie diuine medicinam non denegemus.

[69Kb]  II. Quapropter facere te oportet plenissimas litteras ad cepiscopos nostros in Galliis [a 1Kb] constitutos, ne ultra Marcianum peruicacem et superbum, et diuine pietatis ac fraterne salutis inimicum, collegio nostro insultare patiantur, quod necdum a nobis uideatur abstentus, qui iam pridem iactat et predicat [b 1Kb] , quod Nouatiano studens et eius peruicaciam sequens, a communicatione se nostra [c 1Kb] segregauerit: cum Nouatianus ipse, quem sequitur, olim abstentus et hostis Ecclesie iudicatus sit; et cum ad nos in Africam legatos misisset, optans ad communionem nostram admitti, hinc a concilio plurimorum sacerdotum, qui presentes cramus sententiam retulerit, se foris [d 1Kb] esse cepisse, nec posse a quoquam nostrum  sibi communicari, qui episcopo Cornelio in  catholica Ecclesia de Dei iudicio, et cleri ac plebis suffragio ordinato, profanum altare erigere, et adulteram cathedram collocare, et sacrilega contra uerum sacerdotem sacrificia offerre tentauerit. Proinde si resipiscere, et ad sane mentis consilium redire uellet, ageret penitentiam, et ad Ecclesiam supplex rediret. Quam uanum est, frater carissime, ut Nouatiano nuper retuso, et refutato, et per totum orbem a sacerdotibus Dei abstento, nunc adulatores adhuc nobis patiamur illudere et de maiestate ac dignitate Ecclesie iudicare.

[5Kb] III. Dirigantur in Prouinciam et ad plebem Arelate consistentem a te littere, quibus abstento Marciano alius in locum eius substituatur, et grex  Christi, qui in hodiernum ab illo dissipatus et uulneratus  contemnitur, colligatur. Sufficiat, multos illic ex fratribus nostris annis istis superioribus, excessisse sine pace; uel ceteris subueniatur qui supersunt, et diebus [a 1Kb] ac noctibus ingemiscunt, et diuinam ac paternam misericordiam deprecantes, solatium nostre opitulationis exposcunt. Idcirco enim, frater carissime, copiosum corpus est sacerdotum, concordie mutue glutino atque unitatis uinculo copulatum, ut si quis ex collegio nostro heresim facere, et gregem Christi lacerare et uastare tentauerit, subueniant ceteri, et quasi pastores utiles [b 1Kb] et misericordes, oues dominicas in gregem colligant. Quid enim si in mari portus aliquis, munitionibus suis ruptis infestus, et periculosus esse nauibus [c 1Kb] ceperit; nonne nauigantes ad alios proximos portus naues  suas dirigunt, ubi sit tutus et salutaris introitus et statio secura? aut si in uia stabulum aliquod obsideri et teneri a latronibus ceperit, ut quisquis ingressus fuerit, insidiantium illic infestatione capiatur; nonne commeantes, hac opinione comperta, stabula alia in itinere appetunt tutiora, ubi sint fida hospitia et receptacula commeantibus tuta? Quod nunc esse apud nos debet, frater carissime, ut fratres nostros, qui uitatis Marciani scopulis petunt Ecclesie portus salutares, suspiciamus ad nos prompta et benigna humanitate, et stabulum commeantibus prebeamus tale quale est in Euangelio, quo a latronibus sauciati et uulnerati suscipi et foueri et tutari ab stabulario possint .

[2Kb] Iu. Que est enim maior aut melior cura prepositorum  [d 1Kb] , quam diligenti sollicitudine et medela salubri fouendis et conseruandis ouibus prouidere? cum Dominus loquatur et dicat: Quod infirmatum est non confortastis, et quod male habuit non corroborastis, et quod contribulatum est non consolidastis, et quod errauit non reuocastis, et quod periit non inquisistis: et disperse sunt oues mee, eo quod non sint pastores; et facte sunt in comesturam omnibus bestiis agri et non fuit qui inquireret, neque qui reuocaret. Propterea hec  dicit Dominus: Ecce ego super pastores, et inquiram oues meas de manibus eorum et auertam eos ut non pascant oues meas: et iam non pascent eas, et extraham eas de ore eorum, et pascam eas cum iudicio . Cum ergo pastoribus talibus, per quos Dominice oues negliguntur et pereunt, sic Dominus comminetur; quid nos aliud facere oportet, frater carissime, quam colligendis et refouendis Christi ouibus exhibere diligentiam plenam, et curandis lapsorum uulneribus paterne pietatis adhibere medicinam, quando Dominus in Euangelio moneat et dicat: Non est opus sanis medicus, sed male habentibus ? Nam et si pastores multi sumus, unum tamen gregem pascimus, et oues uniuersas, quas Christus sanguine suo et passione quesiuit, colligere  et fouere debemus, nec pati supplices et dolentes fratres nostros crudeliter despici, et superba quorumdam presumptione calcari, cum scriptum sit: Ille autem, qui contumax est, uir sui iactans, nichil omnino perficiet: qui dilatauit tamquam inferi animam suam : et eiusmodi homines Dominus in Euanglio suo culpet et damnet dicens: uos estis qui iustificatis uos in conspectu hominum. Deus autem dignoscit corda uestra: quoniam quod excelsum est in hominibus, execratio est in conspectu Dei . Execrabiles et detestabiles dicit esse qui sibi placeant, qui tumidi et inflati aliquid sibi arroganter assumant. Ex quibus cum Marcianus esse ceperit, et se Nouatiano coniungens, aduersarius misericordie et pietatis exstiterit; sententiam non dicat, sed  accipiat: nec sic agat quasi ipse iudicauerit de collegio sacerdotum, quando ipse sit ab uniuersis sacerdotibus iudicatus.

[2Kb] u. Seruandus est enim antecessorum nostrorum beatorum martyrum Cornelii et Lucii honor gloriosus: quorum memoriam cum nos honoremus, multo magis tu, frater carissime, honorificare et seruare grauitate et auctoritate tua debes, qui uicarius et  successor eorum [a 1Kb] factus es. Illi enim pleni Spiritu Dei, et in glorioso martyrio constituti, dandam esse lapsis pacem censuerunt, et Penitentia acta fructum communicationis et pacis negandum non esse litteris suis signauerunt; quam rem omnes omnino ubique censuimus. Neque enim poterat esse apud nos sensus diuersus, in quibus unus esset spiritus [b 1Kb] : et ideo  manifestum est eum Spiritus sancti ueritatem cum ceteris non tenere, quem uidemus diuersa sentire. Significa plane nobis quis in locum Marciani Arelate fuerit substitutus, ut sciamus ad quem fratres nostros dirigere et cui scribere debeamus. Opto te, frater carissime, semper bene ualere.





APPENDIX. EPISTOLAE DECRETALES S. STEPHANO ADSCRIPTAE. 



[1Kb] EPISTOLA I STEPHANI PAPAE I AD HILARIUM EPISCOPUM.


ARGUMENTUM.---Qui sint infames, et qui ad gradus ecclesiasticos uel ad accusationem non sint admittendi; et de uestimentis ministrorum, ut sacrata sint.

    I. Qui sint infames, uel qui ad gradus ecclesiasticos,  siue ad accusationem non sunt admittendi.
    II. De reuerentia prepositis exhibenda.
    III. De uestimentis ecclesiasticis.


DILECTISSIMO FRATRI ATQUE FAMILIARI AMICO HILARIO, STEPHANUS EPISCOPUS, INTIMAE CHARITATIS SALUTEM.

Quamquam sperem  dilectionem tuam ad omne opus bonum esse deuotam, tamen pro familiaritate, qua nobis coniunctus esse cognosceris, ut tua efficacior fiat industria, congruum nobis uisum est has fraternitatis litteras tue dilectioni debere dirigere. Monemus te, frater carissime, semper in bonis manere, et a malis cauere; cum bonis et recte fidei ac sancte conuersationis hominibus assidue esse, et a peruersis, ac fratrum insidiatoribus, nisi ut eos conuertas, et ad concordiam reducas, separari; quoniam, ut  ait Apostolus, corrumpunt bonos mores colloquia mala . Et ipsa per se ueritas dicit: Si oculus tuus scandalizauerit te, erue eum et proiice abs te. Et si manus tua scandalizauerit te, abscinde eam et proiice abs te. Similiter et de pede agendum est, quia melius est tibi, luscum aut claudum intrare in regnum celorum, quam duos oculos, aut duas manus, aut duos pedes habentem mitti in gehennam ignis . Et in Ecclesiastico inuenitur libro: In bonis uiri inimici illius: In tristitia uero et in malitia illius  amicus agnitus est. In labiis suis indulcat inimicus, et in corde suo insidiatur, ut subuertat te in foueam. Et qui tetigerit picem, inquinabitur ab ea. Et qui communicauerit superbo, [c 1Kb] induetur superbia. Pondus super se tollit, qui honestiori se communicat. Ditiori te ne fueris socius. Quid communicabit cacabus ad ollam? Quando  se colliserint, confringetur. Diues iniuste aget et fremet, pauper autem lesus tacebit. Si largitus fueris, assumet te; et si non habueris, derelinquet te. Si habes, conuiuet tecum, et euacuabit te, et ipse non dolebit super te; si necessarius illi fueris, supplantabit te, et subridens spem dabit, narrans tibi bona, et dicet: Quid opus est tibi? Et confundet te in cibis suis, donec te exinaniat bis et ter; et in nouissimo deridebit te. Postea uidens, derelinquet te, et caput suum mouebit ad te. Humiliare Deo. et expecta manus eius. Attende, ne seductus [d 1Kb] in stultitia humilieris. Noli esse humilis in sapientia tua, ne, humiliatus, in stultitiam seducaris. Aduocatus a potentiore, discede: ex hoc enim magis te aduocabit. Ne improbus sis, ne impingaris, et ne longe sis ab eo, [e 1Kb] et eas in obliuionem.  Ne retineas ex [f 1Kb] equo loqui cum illo, et ne credas multis uerbis illius. Ex multa enim loquela tentabit te, et subridens interrogabit te de absconditis tuis. Immitis animus illius conseruabit uerba tua, et non parcet de malitia et de uinculis. Caue tibi, et attende diligenter auditui tuo, quoniam cum subuersione tua ambulas. Audiens uero illa quasi in somnis, uide et uigilabis. Omni uita tua dilige Deum, et inuoca illum in salute tua. Omne animal diligit simile sibi, sic et omnis homo proximum sibi. Omnis caro ad similem  sibi [a 1Kb] coniungitur, et omnis homo simili sibi [b 1Kb] sociatur. [c 1Kb] Si communicabit lupus agno aliquando, sic peccator iusto. Que communicatio sancto homini ad carnem? Aut que pax bona diuiti ad pauperem? uenatio leonis, onager in eremo; sic pascua diuitum sunt pauperes. Et sicut abominatio est superbo humilitas, sic execratio diuiti pauper. Diues commotus confirmatur ab amicis; humilis autem cum ceciderit, expelletur et a notis. Diuiti decepto multi recuperatores; locutus est superba, et iustificauerunt illum: humilis deceptus est, insuper et arguitur. Locutus est sensate, et non est datus ei locus. Diues locutus est, et omnes tacuerunt, et uerbum illius usque ad nubes perducent. Pauper locutus est, et dicunt: Quis est hic? Et si offenderit, subuertent illum. Bona est substantia cui non est peccatum in conscientia, et nequissima paupertas in ore impii. Cor hominis immutat  faciem illius, siue in bona, siue in mala. uestigium boni cordis et faciem bonam difficile inuenies, et cum labore . Hoc, frater, caue tibi, et post concupiscentias tuas non uadas .

[1Kb] I. Quod uero consuluisti Sedem apostolicam, qui sunt infames, aut qui ad gradus ecclesiasticos non sunt admittendi, et nosse te credimus, et pro auctoritate Sedis apostolice te informare non denegamus. Infames autem esse eas personas dicimus que pro aliqua culpa notantur infamia , id est omnes qui christiane legis normam abiiciunt, et statuta ecclesiastica contemnunt; similiter fures, sacrilegos, et omnes capitalibus criminibus irretitos; sepulchrorum quoque  uiolatores, et Apostolorum atque successorum eorum, reliquorumque patrum statuta libenter uiolantes, et omnes qui aduersus patres  armantur, qui in omni mundo infamia notantur. Similiter et incestuosos, homicidas periuros, raptores  , maleficos, ueneficos, adulteros, de bellis fugientes, et qui indigna sibi petunt loca tenere, aut facultates Ecclesie abstrahunt iniuste, et qui  fratres calumniantur aut accusant, et non probant; uel qui contra innocentes principum animos ad iracundiam  prouocant; et omnes anathematizatos, uel pro suis sceleribus ab Ecclesia pulsos, et omnes quos ecclesiastice  uel seculi leges infames pronuntiant. Hos uero non  ad sacros Ordines licet promouere, nec seruos [d 1Kb] ante legitimam libertatem, nec penitentes, nec bigamos, nec eos qui curie deseruiunt, uel qui non sunt  integri corpore, aut sanam non habent mentem uel intellectum, aut inobedientes sanctorum decretis existunt, aut furiosi manifestantur: hi omnes nec ad sacros gradus debent prouehi nec isti, nec liberti, neque suspecti; nec rectam fidem uel dignam conuersationem non habentes, summos sacerdotes possunt accusare.

II. Sed et qualiter obedientia  uel reuerentia sit prepositis exhibenda, ex tuis quoque subiectis ipse non ambigis. In qua re ualde et utile, si id, quod discipline uigor imponit, nullo cogente, humilitas laudanda seruauerit . Omnipotens Deus, in cuius manu sunt omnia, de quo scriptum est: Non est sapientia, non est consilium contra Dominum , ipse te, tuosque, et diuina et apostolice Sedis instituta illibata seruare, et nos atque omnes fideles ad potiora semper conscendere, et de die in diem deteriora cauere, et meliora ac Deo placita sectari atque perficere concedat.

[4Kb] III. uestimenta uero ecclesiastica, quibus Domino ministratur, cultusque diuinus omni cum honorificentia  et honestate a sacerdotibus reliquisque Ecclesie ministris celebratur, et sacrata debent esse et honesta. Quibus aliis in usibus, cum Deo, eiusque seruitio consecrata et dedicata sint, nemo debet frui, quam ecclesiasticis et Deo dignis officiis. Que nec ab aliis debent contingi aut ferri nisi a sacratis hominibus, ne ultio que Balthazar regem percussit, super hec transgredientes et talia presumentes ueniet diuina, et corruere eos faciat diuine ultionis iustum flagellum ad ima. Hec illis partibus, quibus moraris, et in omnibus quibus potueris, cunctis nota facito, et obseruare apostolica mandato auctoritate; quia et nostri nobisque commissi in sancta apostolica et uniuersali Ecclesia, omnes hec obseruare, nunc et futuris temporibus professi  sunt. His breueter tuis, frater, magnifice respondi litteris. Quibus tua dilectio ita societur, ut nichil in his que ad uniuersalis Ecclesie statum pertinent, aut dubie agatur aut segniter . Et cum tali moderatione agantur cuncta, ut nec beneuolentie partes, nec iustitie negligantur, sed absque personarum acceptione diuinum in omnibus iudicium cogitetur. Quod ut recta obseruantia ualeat custodiri, catholice primitus seruetur fidei integritas. Et quia per omnia angusta et arcta uia que ducit ad uitam, neque in sinistram neque in dextram ab eius tramite deuietur.

Data quinto nonas maii, ualeriano et Gallicano, uiris clarissimis, consulibus .



EPISTOLA II STEPHANI PAPAE I.


ARGUMENTUM.---De expulsione episcoporum, et ut quidquid in sacratis Deo rebus et episcopis iniuste agitur, pro sacrilegio reputabitur; et ut per scripta nullius accusatio suscipiatur, et de aliis pluribus atque utilibus causis.

    I. De accusationibus sacerdotum.
    II. De episcopis rebus suis expoliatis, aut a sede pulsis.
    III. Si quis episcopos uel actores siue defensores Ecclesie, antequam eos caritatiue conueniat, accusare presumpserit, ut sit puniendus.
    Iu. Qui non debeant admitti ad accusationem.
    u. Accusationem per scripta non suscipiendam, nec absentem posse accusari uel accusare, nec debere priusquam locum accipiat deferendi.
     uI. De primatibus et metropolitanis, et de negotiis episcoporum ad ipsos referendis.
    uII. Ut episcopus accusatus, ab omnibus comprouincialibus episcopis audiatur.
    uIII. Ut omnis accusatio intra prouinciam terminetur,  nisi ad Sedem apostolicam fuerit appellatum; et de accusationibus criminalibus implicatis, uel sponte confessis, aut olim inimicis.
    IX. Si clericus episcopum accusauerit, aut insidiatus fuerit.
    X. Si laici res ecclesiasticas dispensare debeant.
    XI. De personis accusatorum.
    XII. De criminationibus doctorum, uel quod diuinis uocibus damnati episcopos non possunt accusare uel in eos testificari.


STEPHANUS, SANCTAE APOSTOLICAE ET UNIuERSALIS ROMANAE ECCLESIAE EPISCOPUS, OMNIBUS PER DIuERSAS PROuINCIAS CONSTITUTIS EPISCOPIS, IN DOMINO SALUTEM.

Plurimum gaudemus in Domino , et in dono gratie ipsius gloriamur, quod fides uestra per  bona opera crescit magnifice, et dilatatur amplissime, sed nimis affligimur et tribulamur de uestra oppressione, super qua crebrior commeantium usque ad nos fratrum sermo perlatus est . Non oportuerat quidem ab illis a quibus sustentare et portari atque honorari debueratis tantis uos oppressionibus concuti. Quapropter necessarium est ut, remotis talium tergiuersationibus, quibus uenenosa malitia reuelari, atque, obscurari bonitas et ueritas solet , adminiculum non modicum uobis a fidelibus impendatur, atque ab hac apostolica Sede suffragetur, quos per diuinam gratiam Christi auxilio dignum est adiuuari, ne in totius Ecclesie perturbationem imprudens procedat intentio, et ea que a sanctis predecessoribus nostris,  et reliquis sanctis Patribus dudum fuerant prohibita, denuo reuiuiscant. Loci namque nostri  consideratione compellimur, ea que ad notitiam nostram emendanda peruenerunt, propter Dominum non derelinquere, sed digna emendatione corrigere. Et si secularibus officiis ordo suus, et tradita a maioribus disciplina seruanda est, quis ferat ecclesiasticos ordines temeraria presumptione confundi, audita negligere, et emendanda, non opem ferendo, postponere.

I. Audiuimus enim uos a quibusdam accusari, non tam pro uestra culpa, quam pro eorum libitu, ut uestra rapere possint: et ideo uos nimis affligi et concuti in tantum, ut etiam a sedibus propriis pellamini, et tali occasione Ecclesie facultatesque uestre  uastantur ac depredentur. Ista, karissimi, non oportet fieri, nec denuo replicari. Tamen necesse est ut que toties usurpantur, sepius replicentur et prohibeantur. Nam quidquid in sacratis Deo rebus et episcopis iniuste agitur, pro sacrilegio reputabitur,  quia sacrata sunt, et uiolari a quoquam non debent.

II. Nullus enim episcoporum , dum suis fuerit rebus expoliatus, aut a sede propria qualibet occasione pulsus, debet accusari, aut a quoquam ei potest crimen obiici, prius quam integerrime restauretur : et omnia que illi ablata quocumque ingenio fuerant, legibus redintegrentur, et ipse proprie sedi et pristino statui regulariter reddatur, ita ut omnes possessiones et cuncta sibi iniuste ablata, atque fructus omnes, ante captam accusationem, primates et synodus episcopo de quo agitur, funditus restituant; quia hoc non solum ecclesiastice, sed etiam seculi leges fieri prohibent.

[1Kb] III. Neque aliquis eorum, aut ecclesiarum actorum  uel defensorum  ad aliquos prius accusari debet, quam ipsi caritatiue bis aut ter ab eis qui se lesos estimant, uel eos pro aliquibus erratibus corripere cupiunt, conueniantur, ut ab eis aut familiarem emendationem, aut iustam percipiant excusationem. Quod qui presumpserit, liminibus arceatur Ecclesie usque ad condignam satisfactionem.

[1Kb] Iu. Accusatores  uero et accusationes quas seculi leges non recipiunt, et antecessores nostri prohibuerunt, et nos submouemus. Nullus enim alienigena aut accusator eorum fiat aut iudex. Unde et de Loth scriptum est: Ingressus es ut aduena, numquid ut iudices ? Accusator autem uestrorum nullus sit seruus  aut libertus,  nullaque suspecta persona aut infamis. Repellantur etiam cohabitantes inimicis, et omnes laici; quia infestationem blasphemie affectio amicitie incitare solet. Nec illi in uestra sunt suscipiendi accusatione qui uos in sua uolunt recipere infamatione [a 1Kb] Nullus [b 1Kb] anathema suscipiatur , nec a quoquam credentur que ab eis uel dicuntur, uel conscribuntur.

 u. Eos quoque dico anathematizatos esse quos episcopi suis scriptis anathematizauerunt, aut eorum statuta anathematizant. Per scripta  enim nullus [c 1Kb] accusatio suscipiatur, sed propria uoce, si legitima et condigna accusatoris persona fuerit, presente uidelicet eo, quem accusare desiderat; quia nullus absens aut accusari potest aut accusare. Nullus tamen prefati ordinis uir accusari potest , aut respondere suis accusatoribus debet priusquam regulariter a suo primate uocatus sit, locumque defendendi et [d 1Kb] inquirendi accipiat ad abluenda crimina.

[2Kb] uI. Nulli  enim metropolitani aut alii episcopi appellentur primates, nisi hi quis primas sedes tenent  et  quorum ciuitates antiqui primates esse censuerunt. Reliqui uero, qui ceteras metropolitanas ciuitates adepti sunt, non primates, sed aut archiepiscopi, aut metropolitani uocentur. Urbes  enim et loca quibus primates presidere debent nona modernis, e 1Kb] sed etiam multis ante aduentum, Christi sunt statute temporibus, quorum primates, etiam gentiles, pro maioribus etiam negotiis appellabant. In ipsis uero urbibus post Christi aduentum, Apostoli et successores eorum patriarchas uel primates posuerunt, ad quos episcoporum negotia, salua in omnibus apostolica auctoritate, et maiores cause, post apostolicam Sedem sunt referende. Et licet, Apostolo prohibente , inter Christianos non debeant accusationes  exerceri, sed si prohiberi non poterint, accusationes episcoporum ad memoratos primates debent ab accusatoribus deferri studendum est tamen episcopis, ut dissidentes fratres magis ad pacem, quam ad iudicium [f 1Kb] cerceantur .

uII. Episcopus  autem aliter non debet audiri aut iudicari, nisi in presentia omnium comprouincialium, et ab omnibus comprouincialibus  episcopis, quia, ipsis absentibus, nec debet nec potest. Que uero persone ad accusationem eorum non sunt admittende, et superius ex parte iam dictum est, et latius tam hi quam et infames persone, in epistola quam dudum Hilario [a 1Kb] misimus, sunt annumerate.

uIII. Ultra prouincie  uero terminos accusandi licentia non progrediatur, sed omnis accusatio inter prouinciam audiatur, et a comprouincialibus terminetur, nisi ad apostolicam Sedem fuerit tantum appellatum. Et neganda  est accusatis licentia criminandi, prius quam se crimine, quo premuntur, exuerint ; quia non est credendum contra alios eorum confessioni, qui criminibus implicati sunt, nisi se prius probauerint innocentes, quoniam periculosa est, et admitti non debet rei aduersus quemcumque professio. Familiares uero et sponte confessi atque sceleribus irretiti, non debent admitti, nec hi qui  hesterna die, aut pridie, aut ante fuerunt inimici.

IX. Clericus ergo qui episcopum  suum accusauerit, aut ei insidiator extiterit, non est recipiendus, quia infamis effectus est, et a gradu debet recedere, aut curie tradi seruiturus.

X. Laicis quoque, quamuis religiosi sint , nulli tamen de ecclesiasticis  facultatibus aliquid [b 1Kb] respondendi legitur umquam attributa facultas. Scimus [c 1Kb] dilectissimi, quia semper carnales spirituales, solent persequi, et maleuoli beneuolos infamare et lacerare. Ideoque Apostoli et successores eorum, ac reliqui sancti Patres noluerunt fieri facilem episcoporum accusationem; quoniam, si facilis esset, aut nullus aut uix aliquis modo inueniretur. Throni enim Dei uocantur : ideo non debent moueri, aut affligi, uel perturbari. De ipsis ergo ait Propheta: Celi enarrant gloriam Dei, et opera manuum eius annuntiat firmamentum .

XI. Hi uero qui non sunt bone conuersationis et quorum uita est accusabilis, aut quorum fides, uita et libertas nescitur, non possunt eos accusare.  Primo semper accusatorum persone, fides uita et conuersatio est enucleatim inquirenda; et postea, que obiiciunt, fideliter sunt pertractanda quia nichil prius fieri debet quam impetitorum persone, fides, uitaque et conuersatio diligenter discutiantur, ne alicuius inuidia aut inimicitia uel intentione mala quisquam uexetur .

XII. Criminationes  aduersus doctorem  nemo suspiciat, quia magis sunt doctores portandi, quam ledendi, aut infamandi. Unde ait Apostolus: Alter alterius onera portate, et sic implebitis legem Christi . Charitas autem non est ambitiosa, non inflatur, non querit que sua sunt, sed que Iesu Christi . Qui manet in caritate, in Deo manet, et Deus in eo . Et qui in Deo manet, nulli uult nocere sed omnes desiderat adiuuare et sustentare, sicut ipse Dominus omnes uenit saluare et animam suam dare in redemptionem pro nobis . Eorum  autem accusandi sacerdotes, uel testificandi in eos uocem obstruimus quos humanis et diuinis uocibus damnatos uel mortuos esse agnoscimus. Preuidere ergo summopere debent omnes qui sacerdotes  Domini persequuntur, tam occulte quam manifeste, ne subiectis Domini damnentur preceptis. Per Ieremiam autem prophetam, talibus comminando Dominus, loquitur dicens: Iniquitates uestre declinauerunt [d 1Kb] omnia, et peccata uestra amouerunt bona a uobis, quia inuenti sunt in populo meo impii et loquentes uana; statuerunt ad disperdendos uiros, et comprehenderunt, ut laqueus uenantis plenus uolatilibus, sic domus eorum plene dolo . Et per Dauid ait: Qui cogitauerunt malitias in corde, tota die uersati sunt in preliis: exacuerunt linguas suas sicut serpentes, uenenum aspidum sub labiis eorum . Et paulo post: Cadent super eos carbones in igne, deiecies eos in foueas, ut non consurgant. uir linguosus non dirigetur in terra, uirum  iniustum mala capient in interitu. Scio quia faciet Dominus causam inopis, iudicia pauperum . Item idem: Muta fiant labia dolosa . Et iterum per Micheam inquit: Omnes in sanguine [e 1Kb] iudicantur, unusquisque proximum suum tribulat, omnes in malum manus suas preparant . Hos Dominus preuidens, Apostolis precepit ne facile serui sui lacerarentur, ne forte perderentur, aut in talem tentationem inciderent, quam ferre minime possent. Idcirco sancti Apostoli et successores eorum decretorum normas statuerunt, ne talium uox  facile reciperetur, sed ipsi his iaculis pellerentur procul, et Domini discipulos, iuxta uoluntates et uersutias eorum,  minime perdere possent. Unde et ipse Dominus ait: Excutite puluerem de pedibus uestris in testimonium illis . Et alibi ipsa per se ueritas de talibus dicit: Melius est illi ut suspendatur mola asinaria in collo eius et demergatur in profundum maris, quam scandalizet unum de pusillis istis . Et Iacobus apostolus inquit: Iudicium sine misericordia fiet illi qui non fecerit misericordiam  Qua enim fronte quis peccatorum suorum ueniam sperat a Deo se impetraturum, qui  delinquenti fratri nichil per pietatis et clementie officium uult condonare? Profecto necesse est ut estimet se talem in iudicio Deum experturum, cum ante iusti iudicis tribunal fuerit constitutus, qualem se fratri suo exhibuerit: Nam qua mensura mensi fuerimus, eadem remetietur nobis . Et Ioannes apostolus et euangelista ait: Qui odit fratrem suum, homicida est. Et scitis quia omnis homicida non habet uitam eternam in se manentem . uos tamen, filii karissimi, hortamur ut patienter mala uobis illata Domini adminiculo portetis, et his apostolicis preceptis tales procul pellite, ne more canino uos lacerare aut mordere ualeant. Mementote, etiam quia, iuxta Psalmographi uocem  Homo sicut fenum dies eius, et ut flos agri ita  florebit . Et Apostolus ait: Totus mundus in maligno positus est . Unde precamur ne tales multum timeatis, quia infames sunt, et non multum uobis nocere possunt, quia eorum uox exstincta est; quoniam sic odit Deus eos  qui aduersus patrum inuasores, qui in mundo patres armantur, ut infamia sunt notati. Armamini ergo his apostolicis adminiculis contra eos, et spiritu principali roborate corda uestra, ut Deus qui uos pastores in populo suo uocari uoluit, non negligentes aut tepidos, aut lupis superuenientibus, fugientes inueniat, sed exemplo boni pastoris, agnos pariter cum matribus et filiis ac filiabus uiriliter defensantes, atque sanctam matrem Ecclesiam fideliter reportantes, semper inueniat. Et quamquam  dies mali sint, uos tamen nolite esse imprudentes, sed intelligentes que sit uoluntas Dei . Quamobrem confortamini, et state in fide, uiriliter agentes, ac omnia uestra in caritate fiant , et secundum sanctum Euangelium, in patientia uestra possidebitis animas uestras . Recordamini quoque sanctorum Apostolorum et Prophetarum; et quia multum laborauerunt in Domino, ideo adepti sunt premia sempiterna. Scitote etiam quoniam iuxta Psalmiste uocem, multe tribulationes iustorum, et de omnibus his liberabit eos Dominus . Quapropter, filii karissimi, hortamur uos et deprecamur ut crebris orationum uestrarum precibus Deum exoretis, ut  liberemur nos et uos, iuxta dictum Apostoli, ab importunis  et malis hominibus, quia non omnium est fides . Flagitate etiam ut Deus et Dominus noster qui est refugium pauperum, et spes humilium, sanctam  suam Ecclesiam, pretioso uidelicet sanguine suo redemptam, et nos, qui eamdem sanctam Ecclesiam docere, regere, portare et tueri debemus, de predictis oppressionibus et tentationibus huius seculi nequam, atque de omnibus necessitatibus nostris misericorditer eruat, ut sermo Dei currat  et glorificetur gloriosum Euangelium Domini nostri Iesu Christi; et gratia eius in nobis uacua non fiat, ne sine fructu Euangelii, quod absit! steriles in conspectu Dei appareamus, et uacui filiorum filiarumque numero reuertamur, nec de abscondito talento, Domino ueniente, rei esse iudicemur. Ista enim semper inuidet Satan. Et idcirco tales aduersum nos suscitat qui nos premant et suffocent, ut Domini oues absque nobis rapiat, et in ima, non existentibus  pastoribus qui eos custodiant et defendant, ruere faciat. uos igitur pro uiribus laborate, et orate atque uigilate ne hec fiant, scientes nos semper paratos esse in omnibus quibuscumque Dominus posse dederit modis, uobis opem ferre, licet nos ab ipsis emulis sancte Dei Ecclesie et nostris non simus excepti; et tribulationes cordis nostri pro nostra et uestra tribulatione, siue ouium nobis commissarum, admodum sint dilatata. uos quoque obsecramus ut iniunctum uobis a Domino famulatum non negligatis, et omnes oppressos et cunctos Dei seruos, atque generaliter omnes Christianos, prout Dominus posse dederit, adiuuare, studeatis  ut ante tribunal Christi mercedem, habeatis perpetuam. Et scitote quod memoria  uestra coram Deo est assidue. Nam, quemadmodum dolentes cognoscimus uos ab iniquis et scelestis hominibus obturbari, ita continuo uobis compatimur, Deum orantes pro liberatione ac subleuatione uestre afflictionis, que uobis  ab iniquis in dies irrogatur. Et ante corpora Apostolorum pro uobis preces fiunt quotidie, ut et uos liberemini ab importunis et malis hominibus Domini auxilio, et oues uobis commisse ad pascua eterne uite una uobiscum perueniant sempiterna. Unitatem et communionem  dilectionis uestre, ualentem atque proficientem in salutem omnium populorum, Creator omnium populorum, Creator omnium Deus omnipotens memorem nostri eternaliter custodiat. Amen.

 Data nonis aprilis, ualeriano et Gallieno, uiris clarissimis, consulibus .



ACTA ET MONUMENTA CELEBERRIMAE DE HAERETICORUM BAPTISMATE DISPUTATIONIS,



PARS PRIMA. PRAECIPUA uETERUM MONUMENTA QUAE SUPERSUNT DE BAPTISMATE HAERETICORUM.





S. STEPHANI PAPAE ET MARTYRIS DECRETORIAE SENTENTIAE.



PROeMIUM.


Dolendum sane est ad nos usque non deuenisse quascumque in his rerum tempestatibus beatissimus Stephanus papa I scripsit epistolas, siue ad Africanos, siue ad Orientales episcopos; quinimmo et mirandum nullam omnino, exceptis tantum pauculis sententiis, superfuisse; cum interea nec obliuii iniuria, nec edacitate temporum exciderint nonnulli quorumdam anonymorum libelli longe humiliores, multoque exilioris tenoris, ac momenti; cumque aliunde tota ab imis sedibus ob grauissimam hanc litem commota Ecclesia fuerit, indeque in sanctam Petri Sedem intenta, quecumque pontificalia placita, decretaue arrectis auribus accipere debuerit. Eo ergo diligentius  colligenda sunt, quotquot emerserint, Stephani Pape sententie ex epistolis Cypriani et Firmiliani excerpte; palmares porro ac merito dicte decretorie, quippe que, licet hinc et hinc renitentibus maxime ac meritissime auctoritatis uiris, ingentem demum litem diremerint ac paulo post fuerint ab omni quaque patet Ecclesia accepte, amplexe firmiter ac perpetuo seruate. Hec uero sancti Pontificis effata dum e Firmiliani litteris potissimum eruimus, neutiquam in animo est ipsam Firmiliani epistolam authenticam aut ratam habere. Esto sub iudice lis integra, tantumque uelimus liceat, ex hoc fonte uel dubio uel disturbato exhaurire sententias illas que uenerandam sapiunt uetustatem, quasque uafer interpollator ex antiquis instrumentis in nouella  farragine intrudere potuit.



I. Unus ac necessarius controuersiarum fidei finis.

Stephanus de episcopatus sui loco gloriatur et se successionem Petri tenere contendit, super quem fundamenta ecclesie collata sunt .



II. Palmare iuris principium.


Si quis ergo a quacumque heresi uenerit ad nos, NIHIL INNOuETUR, NISI QUOD TRADITUM EST, ut manus illi imponatur in penitentiam, cum ipsi heretici proprie alterutrum ad se uenientes non baptizent, sed communicet tantum .



III. Traditionis Apostolice testimonium de hereticorum baptismate.

. . . Quasi Apostoli eos qui ab heresi ueniant baptizari prohibuerint et hoc custodiendum posteris tradiderint .



Iu. Testimonii intrinseca argumenta.


Stephanus et qui illi consentiunt, contendunt dimissionem peccatorum et secundam natiuitatem in hereticorum baptismo procedere, apud quos etiam ipsi confitentur Spiritum sanctum non esse, simulque unum nobis atque hereticis baptisma esse . . . . Non putant querendum esse quis sit ille qui baptizauerit, eo quod qui baptizauerit, gratiam consequi potuerit inuocata Trinitate nominum Patris et Filii et Spiritus sancti . . . uult Stephanus his qui apud hereticos baptizantur, adesse presentiam et sanctimoniam Christi . . . Multum proficit nomen Christi, ut quicumque et ubicumque in nomine Christi baptizatus  fuerit, consequatur statim gratiam Christi .



u. Clausula.

HAERESIS QUIDEM PARIT ET EXPONIT; EXPOSITOS AUTEM ECCLESIA SUSCIPIT . EDD.





CONCILIUM ROMANUM SUB S. STEPHANO CELEBRATUM.
EX LIBELLO SYNOD.

[2Kb] [1Kb] ; , .

 Synodus diuina et sacra prouincialis, Rome collecta a Stephano sancto martyre et papa; que eos qui in Africana synodo sine ratione concesserant eos rebaptizari qui ex quacumque heresi ad catholicam accederent Ecclesiam, abdicauit.






CONCILIA CARTHAGINENSIA  . 



CARTHAGINENSE CONCILIUM SUB CYPRIANO TERTIUM ANNO POST CHRISTUM NATUM CCLIII HABITUM. DE INFANTIBUS BAPTIZANDIS.



PROeMIUM.



Anno Christi 257  , persecutione cessante, ad quassatam Ecclesiam componendam, Cyprianus eiusque college episcopi Africane ecclesie, ex more conuenerunt; partim ut rectam fidem et catholicam unitatem conseruarent, partim etiam ut collapsam ecclesiasticam disciplinam restituerent, ac bonos mores fidelium informarent. In hac synodo constitutum est primo, ut diaconus ille, quem Rogatianus de proteruia et conuiciis sibi illatis coram Patribus concilii denuntiauerat, aut abstineatur, aut, nisi peccatum emendet, omnino deponatur. Idem de reliquis proteruis et contumeliosis clericis constitutum esse uolens:  quia contumacia in clericis subiectis periculosa sit, ex qua ut plurimum in heresim prolabi consueuerunt.  uerba Cypriani responsoria ad Rogatianum hac de re scribentis hec sunt: »Hec sunt initia hereticorum et ortus atque conatus schismaticorum male cogitantium, ut sibi placeant, ut prepositum superbo tumore contemnant. Sic de Ecclesia receditur: sic altare profanum foris collocatur, sic contra pacem Christi et ordinationem atque unitatem Dei rebellatur. Quod si ultra te contumeliis suis exacerbauerit et prouocauerit, fungeris circa eum potestate honoris tui, ut eum uel deponas uel abstineas.« Secundo hac eadem synodo patres concilii intelligentes quod Geminius uictor Christianus ex hac uita discedens Fortunatum quemdam presbyterum testamento suorum filiorum tutorem nominasset, atque ita, iuxta decretum concilii alicuius, olim hac de re in Africa sub  antecessoribus celebrati, penam excommunicationis incurrisset; ipsum Geminium defunctum, eo quod presbyterum a cultu Dei ad secularia auocasset, excommunicatum esse denuntiant; ideoque pro defuncto sacrificium offerri, nomen apud altare nominari seuere admodum interdicunt; ipsumque antecessorum suorum decretum hac synodali constitutione confirmant. Hec constant ex Cypriani epistola 66, qua sic ait: Grauiter commoti sumus, ego et college mei, qui presentes aderant, et compresbyteri nostri qui nobis assidebant, etc. Baron. anno 257, numero 13 et 14. Hoc  eodem concilio Baptismum infantulorum in casu necessitatis ante octauum diem accelerandum esse, ad quorumdam dubitationem responsum esse uidetur: maxime, quia concilium illud tempore Ecclesie pacato celebratum, non sub Lucio, ut ueneta editio habet, sed potius circa initium ualeriani habitum fuisse, certo colligere liceat. Qualis illa de Baptismo infantulorum controuersia fuerit, ex LIX epistola Cypriani ad Fidum presbyterum hic subiecta cognoscere licet.



[2Kb] CYPRIANUS ET CAETERI COLLEGAE QUI IN CONCILIO AFFUERUNT NUMERO LXuI, FIDO FRATRIS SALUTEM.

ARGUMENTUM.---Patres africani pacem a Therapio temere concessam, ratam esse statuunt.---Infantium modo natorum Baptismus ab iisdem stabilitur.---Superstitiosus mos infantes ad osculum non admittere  ante diem octauum notatur.---Nemo a Baptismo impediendus.

 [5Kb] I. Legimus litteras tuas, frater carissime, quibus significasti de uictore, [a 1Kb] quondam presbytero, quod ei, antequam penitentiam plenam egisset, et Domino Deo, in quem deliquerat, satisfecisset, temere Therapius, collega noster, immaturo tempore et prepropera festinatione pacem dederit. Que res nos satis mouit, recessum esse a decreti nostri auctoritate, ut ante legitimum et plenum tempus satisfactionis, et sine petitu et conscientia plebis, nulla infirmitate urgente ac necessitate cogente, pax ei concederetur, sed librato apud nos diu consilio, [b 1Kb] satis fuit obiurgare Therapium collegam nostrum quod temere hoc fecerit et instruxisse ne quid tale de cetero faciat. Pacem tamen quomodocumque a sacerdote Dei semel datam non putauimus auferendam,  ac per hoc uictori communicationem sibi concessam usurpare permisimus.

 [4Kb] II. Quantum uero ad causam infantium pertinet, quos dixisti intra secundum uel tertium diem quo nati sint [a 1Kb] constitutos baptizari non oportere, et considerandam esse legem  circumcisionis antique, ut intra octauum diem eum qui natus est baptizandum et sanctificandum non putares, longe aliud in concilio nostro omnibus uisum est. In hoc enim quod tu putabas esse faciendum nemo consensit, sed uniuersi potius iudicauimus nulli homini nato misericordiam Dei [b 1Kb] et gratiam denegandam.

Nam cum Dominus in Euangelio suo dicat : Filius hominis non uenit animas hominum perdere, sed saluare, quantum in nobis est, si fieri potest, nulla anima perdenda est. Quid enim ei deest qui semel in utero Dei manibus formatus est?

 Nobis cum atque oculis nostris secundum dierum secularium cursum accipere qui nati sunt incrementum uidentur. Ceterum quecumque a Deo fiunt Dei factoris maiestate et opere perfecta sunt.

[2Kb] III. Esse denique apud omnes, siue infantes, siue maiores natu, unam diuini muneris equalitatem  declarat nobis diuine Scripture fides Heliseus [c 1Kb] super infantem uidue filium qui mortuus iacebat ita se Deum deprecans superstrauit, ut capiti caput et faciei facies applicaretur, et superfusi Helisei membra singulis paruuli membris et pedes pedibus iungerentur . Que res si secundum natiuitatis nostre et corporis inequalitatem cogitetur, adulto et prouecto infans non posset equari, nec coherere et sufficere possent parua membra maioribus. Sed illic equalitas diuina et spiritalis exprimitur, quod pares atque equales sint omnes homines, quando a Deo semel facti sunt, et possit etas nostra in [d 1Kb] incrementis corporis secundum seculum, non secundum Deum habere discrimen; nisi si et gratia ipsa, que baptizatis datur, pro etate accipientium uel minor  uel maior tribuitur, cum Spiritus sanctus non de mensura, sed de pietate atque indulgentia paterna equalis omnibus prebeatur. Nam  Deus ut personam non accipit, sic nec etatem cum se omnibus ad celestis gratie consecutionem equalitate librata prebeat patrem.

 [3Kb] Iu. Nam et quod uestigium infantis in primis partus sui diebus constituti mundum non esse dixisti, quod unusquisque nostrum adhuc horreat exosculari, nec hoc putamus ad celestem gratiam dandam impedimento esse oportere. Scriptum est enim : Omnia munda sunt mundis. Nec aliquis nostrum id debet horrere quod Deus dignatus est facere. Nam etsi adhuc infans a partu nouus est, non ita est tamen ut quisdam illum in gratia danda atque in pace facienda horrere debeat osculari, quando in osculo infantis unusquisque nostrum pro sua religione ipsas adhuc recentes Dei manus debeat cogitare, quas in homine modo formato [a 1Kb] et recens quodam modo exosculamur quando id quod Deus fecit amplectimur. Nam quod [b 1Kb] in iudaica  circumcisione carnali octauus [c 1Kb] dies obseruabatur, sacramentum est in umbra atque in imagine ante premissum, sed ueniente Christo ueritate completum. Nam qui octauus dies, id est, post sabbatum primus dies, futurus erat [d 1Kb] quo Dominus resurgeret, et nos uiuificaret et circumcisionem nobis spiritalem daret;  hic dies octauus, id est, post sabbatum primus et dominicus, precessit in imagine. Que imago cessauit superueniente postmodum ueritate et data nobis spiritali circumcisione.

[28Kb] u. Propter quod neminem putamus a gratia consequenda impediendum esse ea lege que iam statuta est, nec spiritalem circumcisionem impediri carnali circumcisione debere, sed omnem omnino hominem admittendum esse ad gratiam Christi, quando et Petrus in Actis apostolorum loquatur et dicat : Dominus mihi dixit neminem hominem [e 1Kb] communem dicendum et immundum. Ceterum si homines impedire aliquid ad consecutionem gratie posset, magis adultos et prouectos et maiores natu possent impedire peccata grauiora. Porro autem si  etiam grauissimis [f 1Kb] delictoribus, et in Deum multum ante peccantibus, cum postea crediderint, remissa peccatorum datur, et a baptismo atque a gratia nemo prohibetur, quanto magis prohiberi non debet infans, qui recens natus nichil peccauit, nisi quod secundum Adam carnaliter natus contagium mortis  antique prima natiuitate contraxit, qui ad remissam peccatorum [a 1Kb] accipiendam hoc ipso facilius accedit quod illi remittuntur, non propria, sed aliena peccata.

[1Kb] uI. Et idcirco, frater carissime, hec fuit in concilio nostra sententia, a Baptismo atque a gratia Dei, qui omnibus misericors et benignus et pius est, neminem per nos debere prohiberi. Quod cum circa uniuersos obseruandum sit atque retinendum, tum magis circa infantes ipsos et recens natos [b 1Kb] obseruandum putamus, qui hoc ipso de ope nostra ac de diuina misericordia plus merentur quod in primo statim natiuitatis sue ortu plorantes ac flentes [c 1Kb] nichil aliud faciunt quam deprecantur. Optamus te, frater carissime, semper bene ualere.



CARTHAGINENSE CONCILIUM SUB CYPRIANO QUARTUM. ANNO POST CHRISTUM NATUM CCLIu HABITUM. DE BASILIDE ET MARTIALE HISPANIAE EPISCOPIS LIBELLATICIS.

 [4Kb]


PROeMIUM.

Hoc concilium habitum est in Africa, anno Christi 258 ad instantiam Hispanie episcoporum, eo fine, ut de causa Basilidis et Martialis, Africane ecclesie iudicium cognoscerent. Causa talis erat: Basilides Legionensis et Martialis Asturicensis ecclesie episcopi, eo quod in persecutione fuissent lapsi, libellatici, qui nimirum priuatim fidem abnegantes, publicum  idolorum cultum pecunia redimissent, episcopali honore ad denuntiationem fidelium Hispanorum spoliantur, et in eorum locum Sabinus ac Felix substituuntur. Cessante persecutione, illi, sicut antea Felicissimus  in Africa lapsus, absque ullo gradus et honoris dispendio ab Ecclesia recipi temerario ausu contenderunt: quo conatii cum frustrarentur, Felicemque cum Sabino in locum suum substitutos uiderent, Basilides liuore tabescens ad apostolicam sedem Romam se contulit; ibique se iniuste sede priuatum conquerens, Stephano Romano Pontifici supplicationem plurimis mendaciis refertam exhibet, ac per eam sedi, ac honori pristino restitui suppliciter rogat. Quod cum episcopi Hispanie audissent, ipsi duo suffecti episcopi, Sabinus ac Felix, ad Africanam Ecclesiam ablegantur, et utrique littere ad Cyprianum reliquosque eius ecclesie episcopos scripte communicantur, ut scilicet iidem episcopi libellaticorum duorum causam cognoscant ac diiudicent. Cyprianus  igitur cum legatos una cum litteris predictis excepisset, collegas antistites conuocat, et in eorum sacro concessu litteras ad se suosque collegas scriptas legi ac recitari, et ab iisdem legatis in concilium introductis suam ipsorum causam enarrari procurat. Que cum facta essent, hoc quod ab episcopis Hispanie de Basilidis et Martialis libellaticorum episcoporum depositione, et Sabini cum Felici suffectione constitutum fuerat, per Africane ecclesie episcopos illos, qui huic concilio interfuerant, confirmatum est; nimirum libellaticos omnes ad penitentiam quidem agendam posse admitti, uerum ab ordinatione clericali, atque sacerdotali dignitate recte prohiberi: hosce duos etiam sua episcopali dignitate recte spoliatos, Sabinum ac Felicem in locum ipsorum recte  suffectos esse. Quo testimonio habito, ipse Sabinus ac Felix, litteris Cypriani aliorumque episcoporum ad Stephanum et episcopos Hispanie scriptis communiti, Romam adnauigant, tum ut mendacia Basilidis  refellant, tum etiam ut auctoritate sedis apostolice contumaces episcoporum Hispanie contemptores compescant. uide Baron., anno 258, num. 1, 2, 3, 4, 3, 6, 7.



CYPRIANUS, CAECILIUS, PRIMUS, POLYCARPUS, NICOMEDES, LUCILIANUS, SUCCESSUS, SEDATUS, FORTUNATUS, IANUARIUS, SECUNDINUS, POMPONIUS, HONORATUS, uICTOR, AURELIUS, SATIUS, PETRUS, ALIUS IANUARIUS, SATURNINUS, ALIUS AURELIUS, uENANTIUS, QUIETUS, ROGATIANUS, TENAX, FELIX, FAUSTUS, QUINTUS, ALIUS SATURNINUS, LUCIUS, uINCENTIUS, LIBOSUS, GEMINIUS, MARCELLUS, IAMBUS, ADELPHIUS, uICTORICUS, ET PAULUS, FELICI PRESBYTERO ET PLEBIBUS CONSISTENTIBUS AD LEGIONEM, ET ASTURICAE ITEM LAELIO DIACONO ET PLEBI EMERITAE CONSISTENTIBUS FRATRIBUS IN DOMINO SALUTEM.


[2Kb] I. Cum in unum conuenissemus, legimus litteras uestras, fratres dilectissimi [a 1Kb] , quas ad nos per Felicem et Sabinum cepiscopos nostros pro fidei uestre integritate et pro Dei timore fecistis, significantes Basilidem et Martialem libellis idololatrie commaculatos et nefandorum facinorum conscientia uinctos episcopatum gerere et sacerdotium Dei administrare non oportere; et desiderastis rescribi ad hec uobis, et iustam pariter ac necessariam sollicitudinem uestram uel solatio uel auxilio nostre sententie subleuari. Sed enim desiderio huic uestro non tam nostra  consilia quam diuina precepta respondent, quibus iampridem mandatur uoce celesti, et Dei lege prescribitur quos et quales oporteat deseruire altari et sacrificia diuina celebrare. In Exodo namque ad Moysem Deus loquitur et monet dicens: Sacerdotes qui accedunt ad Dominum Deum sanctificentur, ne forte derelinquat illos Dominus . Et iterum: Et cum accedunt ministrare ad altare sancti, non adducent in se delictum, ne moriantur . Item in Leuitico precipit Dominus et dicit: Homo in quo fuerit macula et uitium non accedet offerre dona Deo .

[27Kb] II. Que cum predicta et manifesta [b 1Kb] sint nobis, preceptis diuinis necesse est obsequia nostra deseruiant; nec personam in eiusmodi rebus accipere aut aliquid cuiquam largiri potest humana indulgentia ubi  intercedit et legem tribuit diuina prescriptio. Neque enim immemores esse debemus quid ad Iudeos per Esaiam prophetam locutus sit Dominus increpans et indignans quod, contemptis diuinis preceptis, humanas doctrinas sequerentur. Populus iste, inquit, labiis suis [c 1Kb] honorificat me, cor uero eorum [d 1Kb] longe separatum est a me. Sine causa autem colunt me, mandata et doctrinas hominum docentes . Quod item Dominus in Euangelio repetit et dicit: Reiicitis mandatum Dei ut traditionem uestram statuatis . Que ante oculos habentes et sollicite ac religiose considerantes, in ordinationibus  sacerdotum non nisi immaculatos et integros antistites eligere debemus, qui sancte et digne sacrificia Deo offerentes audiri in precibus possint quas faciunt pro plebis dominice incolumitate, cum scriptum sit: Deus peccatorem [a 1Kb] non audit; sed si quis Deum coluerit et uoluntatem eius fecerit, illum audit . Propter quod plena diligentia et exploratione [b 1Kb] sincera oportet eos ad sacerdotium Dei deligi quos a Deo constet audiri.

[54Kb] III. Nec sibi plebs blandiatur quasi immunis esse a contagio [c 1Kb] delicti possit cum sacerdote peccatore communicans et ad iniustum atque illicitum prepositi sui episcopatum consensum suum commodans,  quando per Osee prophetam comminetur et dicat censura diuina: Sacrificia eorum tamquam panis luctus, omnes qui manducant ea contaminabuntur , docens scilicet et ostendens omnes omnino ad peccatum constringi qui fuerint [d 1Kb] profani et iniusti sacerdotis sacrificio contaminati. Quot item in Numeris manifestari inuenimus, quando Chore et Dathan et Abiron contra Aaron sacerdotem sacrificandi sibi licentiam uindicauerunt. Illic quoque per Moysem precepit Dominus ut ab eis populus separetur, ne facinorosis coniunctus eodem facinore et ipse perstringatur. Separamini, inquit, a tabernaculis horum hominum durissimorum, et nolite tangere  ea que ad eos pertinent [a 1Kb] ne simul pereatis in peccato eorum . Propter quod plebs obsequens preceptis dominicis et Deum metuens a peccatore preposito separare se debet, nec se ad sacrilegi sacerdotis sacrificia miscere, quando ipsa maxime habeat potestatem uel eligendi dignos sacerdotes uel indignos recusandi.

[142Kb] Iu. Quod et ipsum uidemus de diuina auctoritate descendere, ut sacerdos plebe presente [b 1Kb] sub omnium oculis deligatur et dignus atque idoneus publico iudicio ac testimonio comprobetur, sicut in Numeris Dominus Moysi precepit dicens: Apprehende Aaron fratrem tuum et Eleazarum filium eius, et imponens eos in montem coram omni synagoga, et exue Aaron stolam eius, et indue Eleazarum filium  eius, et Aaron appositus moriatur illic . Coram omni synagoga iubet Deus constitui sacerdotem, id est, instruit et ostendit ordinationes sacerdotales non nisi sub populi assistentis conscientia fieri oportere, ut plebe presente uel detegantur malorum crimina uel bonorum merita predicentur, et sit ordinatio iusta et legitima que omnium suffragio et iudicio fuerit examinata. Quod postea secundum diuina magisteria obseruatur in Actis apostolorum, quando de ordinando in locum Iude [c 1Kb] apostolo Petrus ad plebem loquitur. Surrexit, inquit, Petrus in medio discentrum, fuit autem turba in uno . Nec hoc in episcoporum tantum et sacerdotum, sed et in [d 1Kb] diaconorum [e 1Kb] ordinationibus obseruasse apostolos animaduertimus, de quo et ipso in actis eorum scriptum est: Et conuocauerunt,  inquit, illi duodecim totam plebem discipulorum et  dixerunt eis . Quod utique idcirco tam diligenter et caute conuocata plebe tota gerebatur, ne quis ad altaris ministerium uel ad sacerdotalem locum indignus obreperet. Ordinari enim nonnumquam indignos non secundum Dei uoluntatem, sed secundum humanam presumptionem, et hec Deo displicere que non ueniant ex legitima et iusta ordinatione, Deus ipse manifestat per Osee prophetam dicens: Sibimetipsis constituerunt regem, et non per me .

[4Kb] u. Propter quod diligenter de traditione diuina et apostolica obseruatione seruandum [a 1Kb] est et tenendum quod apud nos quoque et fere per prouincias uniuersas tenetur, ut ad ordinationes rite celebrandas ad eam plebem cui prepositus ordinatur, episcopi  eiusdem prouincie proximi quique conueniant, et episcopus deligatur plebe presente, que singulorum uitam plenissime nouit et uniuscuiusque actum de eius conuersatione perspexit. Quod et apud uos factum uidemus in Sabini college nostri ordinatione, ut de uniuerse fraternitatis suffragio et de episcoporum qui in presentia conuenerant, quique de eo ad uos litteras fecerant, iudicio episcopatus ei deferretur  et manus ei in locum Basilidis imponeretur. Nec rescindere ordinationem iure perfectam potest quod Basilides post crimina sua detecta et conscientiam etiam propria confessione nudatam [b 1Kb] Romam pergens Stephanum collegam nostrum longe positum et geste rei ac ueritatis ignarum fefellit, ut exambiret reponi se iniuste in episcopatum de quo fuerat iure [c 1Kb] depositus. Hoc eo pertinet ut Basilidis non tam abolita sint quam cumulata delicta, ut ad superiora peccata eius etiam fallacie et circumuentionis crimen accesserit. Neque enim tam culpandus est ille cui negligenter obreptum est quam hic execrandus qui fraudulenter obrepsit. Obrepere autem si hominibus Basilides potuit, Deo non potest, cum scriptum sit: Deus non deridetur .  Sed nec Martiali potest profuisse fallacia quo minus ipse quoque delictis grauibus inuolutus episcopatum tenere non debeat, quando et Apostolus moneat et dicat: Episcopum oportet esse sine crimine quasi Dei dispensatorem .

[468Kb] uI Quapropter cum, sicut scripsistis, fratres dilectissimi, et ut Felix et Sabinus college nostri asseuerant, utque alius Felix de Cesaraugusta [d 1Kb] fidei cultor  ac defensor ueritatis litteris suis significat [a 1Kb] , Basilides et Martialis nefando idololatrie libello contaminati sint, Basilides adhuc insuper, preter libelli maculam, cum in infirmitate decumberet, in Deum blasphemauerit et se blasphemasse confessus sit, et episcopatum pro conscientie sue uulnere sponte deponens ad agendam penitentiam conuersus sit,  Deum deprecans, et satis gratulans si sibi uel laico communicare contingeret. Martialis quoque preter gentilium turpia et lutulenta conuiuia [b 1Kb] in collegio diu frequentata et filios in eodem collegio exterarum gentium more apud profana sepulchra depositos et alienigenis consepultos, actis etiam publice habitis apud procuratorem ducenarium obtemperasse se idololatrie  et Christum negasse contestatus sit, cumque alia multa sint et grauia delicta quibus Basilides et Martialis implicati tenentur [a 1Kb] , frustra tales episcopatum sibi usurpare conantur, cum manifestum sit [b 1Kb] eiusmodi homines nec Ecclesie Christi posse preesse nec Deo sacrificia offerre debere; maxime cum iampridem nobiscum et cum omnibus omnino episcopis in toto mundo constitutis etiam Cornelius collega noster sacerdos pacificus ac iustus, et martyrio quoque dignatione Domini honoratus, decreuerit eiusmodi homines ad penitentiam quidem agendam posse admitti, ab ordinatione autem cleri atque sacerdotali honore prohiberi.

[1Kb] uII. Nec uos moueat, fratres dilectissimi, si apud quosdam in nouissimis temporibus aut lubrica fides  nutat, aut Dei timor [c 1Kb] irreligiosus uacillat aut pacifica concordia non perseuerat. Prenuntiata sunt hec futura in seculi fine, et Domini uoce atque Apostolorum contestatione predictum est deficiente iam  mundo, atque appropinquante antichristo, bona queque deficere, mala uero et aduersa proficere.

[3Kb] uIII. Non sic tamen, quamuis nouissimis temporibus, in Ecclesia Dei aut euangelicus uigor cecidit, aut Christiane uirtutis [d 1Kb] aut fidei robur elanguit [e 1Kb] , ut non supersit portio sacerdotum que minime ad has rerum ruinas et fidei naufragia succumbat, sed fortis et stabilis honorem diuine maiestatis et sacerdotalem dignitatem plena timoris obseruatione tueatur. Meminimus et tenemus, succumbentibus licet et cedentibus ceteris Mathathiam , legem Dei uindicasse fortiter. Heliam , Iudeis deficientibus [f 1Kb] atque a religione diuina recedentibus, stetisse et certasse sublimiter; Danielem   nec solitudine [g 1Kb] regionis aliene nec persecutionis assidue infestatione deterritum frequenter ac fortiter gloriosa [h 1Kb] dedisse martyria tres item pueros nec annis nec minis fractos contra  ignes Babylonios fideliter obstitisse et uictorem [a 1Kb] regem in ipsa sua captiuitate uicisse. uiderit uel preuaricatorum numerus uel proditorum qui nunc in Ecclesia contra Ecclesiam surgere et fidem pariter ac ueritatem labefactare ceperunt. Permanet apud plurimos sincera mens et religio integra, et non nisi Domino et Deo suo anima deuota, nec christianam fidem aliena perfidia deprimit ad ruinam, sed magis excitat et exaltat ad gloriam, secundum quod beatus apostolus Paulus hortatur et dicit : Quid enim si exciderunt a fide quidam eorum, numquid infidelitas illorum fidem Dei euacuauit? Absit. Est enim Deus uerax, omnis autem homo mendax. Si autem omnis homo mendax est et solus Deus uerax, quid aliud serui, et maxime sacerdotes  Dei, facere debemus nisi ut humanos errores et mendacia relinquamus, et precepta dominica custodientes in Dei ueritate maneamus?

[45Kb] IX. Quare [b 1Kb] etsi aliqui de collegis nostris extiterint, fratres dilectissimi, qui deificam disciplinam negligendam putant et cum Basilide et Martiale temere communicant, conturbare fidem nostram res ista non debet, cum Spiritus sanctus in psalmis talibus comminetur dicens : Tu autem odisti disciplinam, et abiecisti sermones meos  retro. Si uidebas [c 1Kb] furem, concurrebas ei, et cum adulteris portionem [d 1Kb] tuam ponebas. Consortes et participes ostendit eos alienorum delictorum fieri qui fuerint delinquentibus copulati. Sed et hoc idem Paulus apostolus scribit et dicit: Susurratores, detractores, abhorrentes Deo, iniuriosi, superbi, iactantes sui, adinuentores malorum, qui cum iustitiam Dei cognouissent, non intellexerunt quoniam qui talia agunt morte sunt digni, non tantum qui faciunt ea [e 1Kb] , sed et qui consentiunt eis qui hec agunt: quoniam qui talia, inquit, agunt, morte sunt digni . Manifestat et comprobat morte dignos esse et ad penam uenire, non tantum illos qui mala faciunt, sed etiam eos qui talia agentibus consentiunt, qui dum malis et peccatoribus et penitentiam non agentibus illicita  communicatione miscentur, nocentium contractibus polluuntur, et dum iunguntur in culpa, sic nec in pena separantur. Propter quod integritatis et fidei uestre religiosam sollicitudinem, fratres dilectissimi, et laudamus pariter et probamus; et quantum possumus adhortamur litteris nostris, ne uos cum profanis et maculatis sacerdotibus communicatione sacrilega misceatis, sed integram et sinceram fidei uestre firmitatem religioso timore seruetis. Opto uos, fratres karissimi, semper bene ualere.



[2Kb] ANNO CHRISTI CCLu. S. STEPHANI III. CARTHAGINENSE CONCILIUM SUB CYPRIANO QUINTUM, DE BAPTISMO PRIMUM.




PROeMIUM.

Postquam in Africana ecclesia Agrippino, uel etiam Tertulliano auctore, usus rebaptizandi eos qui ab hereticis baptizati erant, iam diu antehac frequentatus fuisset, eamque Nouatianus, ut saltem hoc modo lapsos, quos immundos esse docebat, per Baptismum ab omni sua immunditia ablutos in Ecclesiam reciperet, emulatus fuisset; Magnus, homo laicus, occasione Nouatianorum, eamdem tunc temporis baptizandi formam ac ritum cum Catholicis obseruantium, dubitauit  primus, an ad Ecclesiam reuertentes rebaptizari deberent, quos a Nouatianis baptizatos esse scirent. Ex episcopis primi reperiuntur fuisse Numide, qui de iterando hereticorum Baptismate ad Cyprianum aliosque episcopos, ad synodum hanc Carthagine coactos, litteras conscripserunt. Prima igitur synodica hac de re consultatio, anno 258 [a 1Kb] , ualeriani et Gallieni imperatorum 4, habita hec est, ut Cypriani Epistola 73. ad Iubaianum ostendit, in qua cum ex Africanis alii, iuxta Apostolicam traditionem sentirent non esse rebaptizandos eos qui legitime ab hereticis baptizati sunt: alii uero contra existimarent, unum Baptismum dumtaxat esse unius Ecclesie, ideoque  apud hereticos qui extra Ecclesiam sunt, Baptismum  uerum et catholicum esse non posse; hac inquisitione preuia, tandem definitum est, cum unum sit in sancta Ecclesia Baptisma, neminem foris extra Ecclesiam baptizari posse: traditionem Apostolorum male interpretantes, male etiam loquentes uniuersaliter constringentes, addiderunt, ut ex epistola 71 Cypriani ad Quintum constat, illos qui a Catholicis rite baptizari ad hereticos defecissent, non per Baptismum, sed per solam manuum impositionem recipiendos esse, si ad Ecclesiam redire contendant. Baron. anno Christi 258, num. 17 usque ad 26 inclusiue. Quibus omnibus ita constitutis, Ianuario ceterisque Numidie episcopis sententiam ac definitionem huius synodi, prout ipsi per litteras ad synodum scriptas expetiuerant, hac synodica epistola, quam infra ex Cypriano  hic subiecimus, significarunt.



CYPRIANUS, LIBERALIS, CALDONIUS, [b 1Kb] IUNIUS, PRIMUS, CAECILIUS, POLYCARPUS, NICOMEDES, FELIX, MARRUTIUS, SUCCESSUS, LUCIANUS, HONORATUS, FORTUNATUS, uICTOR, DONATUS, LUCIUS, HERCULANUS, POMPONIUS, DEMETRIUS, QUINTUS, SATURNINUS, MARCUS, ALIUS SATURNINUS, ALIUS DONATUS, ROGATIANUS, SEDATUS, TERTULLUS, HORTENSIANUS, ITEM ALIUS SATURNIUS, SATTIUS, [c 1Kb] IANUARIO, SATURNINO, MAXIMO, uICTORI, ALIO uICTORI, CASSIO, PROCULO, MODIANO, CITTINO, GARGILIO, EUTYCIANO, ALIO GARGILIO, ALIO SATURNINO, NEMESIANO, NAMPULO, ANTONIANO, ROGATIANO, HONORATO FRATRIBUS SALUTEM.

 [429Kb] I. Cum simul in concilio essemus, fratres karissimi,  legimus litteras uestras quas ad nos fecistis [a 1Kb] de iis qui apud hereticos et schismaticos baptizati uidentur, an ad Ecclesiam catholicam, que una et uera est, uenientes baptizari debeant. De qua re quamquam et ipsi illic ueritatem et firmitatem catholice regule teneatis, tamen quoniam consulendos nos pro communi dilectione existimastis, sententiam  nostram non nouam promimus, sed iampridem ab antecessoribus nostris statutam et a nobis obseruatam uobiscum pari consensione [b 1Kb] coniungimus , censentes scilicet et pro certo tenentes neminem foris baptizari extra Ecclesiam posse, cum sit Baptisma unum in sancta Ecclesia constitutum, et scriptum sit, Domino dicente : Me derelinquerunt  fontem aque uiue [a 1Kb] , et effoderunt sibi lacus detritos qui non possunt aquam portare. Et iterum diuina Scriptura moneat et dicat : Ab aqua aliena abstinete, et fonte aque aliene [b 1Kb] ne biberis. Oportet ergo mundari et sanctificari aquam prius a sacerdote, ut possit Baptismo suo peccata hominis qui baptizatur abluere, quia per Ezechielem prophetam Dominus dicit : Et aspergam super uos aquam mundam, et mundabimini ab omnibus immunditiis uestris, et ab omnibus simulacrhis uestris emundabo uos, et dabo uobis [c 1Kb] cor nouum et spiritum nouum dabo in uobis. Quomodo autem mundare et sanctificare aquam potest qui ipse immundus est et apud quem Spiritus sanctus non est cum Dominus dicat in Numeris : Et  omnia quecumque tetigerit immundus immunda erant.  Aut quomodo baptizans dare alteri remissam peccatorum potest qui ipse sua peccata deponere extra Ecclesiam non potest?

[243Kb] II. Sed et ipsa interrogatio que fit in Baptismo testis est ueritatis. Nam cum dicimus: Credis in uitam eternam et remissionem peccatorum per sanctam Ecclesiam? intelligimus remissionem peccatorum nonnisi in Ecclesia dari, apud hereticos autem, ubi Ecclesia non sit, non posse peccata dimitti. Itaque qui hereticos baptizare posse asserunt, aut interrogationem mutent, aut uindicent ueritatem, nisi si eis et Ecclesiam tribuunt quos Baptisma habere contendunt. Ungi quoque necesse est eum qui baptizatus sit, ut accepto Chrismate, id est, Unctione, esse unctus Dei et habere in se gratiam Christi possit. Porro autem Eucaristia  est unde baptizati unguntur oleo in altari  sanctificato [a 1Kb] . Sanctificare autem non potuit olei creaturam qui nec altare habuit nec Ecclesiam. Unde nec unctio spiritalis apud hereticos potest esse, quando constet oleum sanctificari et Eucaristiam fieri apud illos omnino non posse. Scire autem et meminisse  debemus scriptum esse : Oleum peccatoris non ungat caput meum, quod ante in psalmis premonuit [b 1Kb] Spiritus sanctus, ne quis exorbitans et a uia ueritatis exerrans apud hereticos [c 1Kb] et Christi aduersarios  ungeretur. Sed et pro baptizato [a 1Kb] quam precem facere potest sacerdos sacrilegus et peccator, cum scriptum sit : Deus peccatorem non audit; sed qui eum coluerit [b 1Kb] , et uoluntatem eius fecerit, illum audit. Quis autem potest dare quod ipse non habeat, aut quomodo potest spiritalia agere [c 1Kb] qui ipse amiserit Spiritum sanctum? Et idcirco baptizandus est et innouandus qui ad Ecclesiam rudis uenit, ut intus per Sanctos sanctificetur, quia scriptum est: : Sancti estote, quia et ego sanctus sum, dicit Dominus: ut qui in errorem [d 1Kb] seductus est et foris tinctus in Baptismo uero et ecclesiastico etiam hoc ipsum deponat quod homo ad Deum ueniens, dum sacerdotem querit, in sacrilegum fraude erroris incurrit.

 [63Kb] III. Ceterum probare est hereticorum et schismaticorum baptisma consentire in id quod illi baptizauerint. Neque enim potest pars illic inanis esse et pars preualere. Si Baptizare potuit, potuit et Spiritum sanctum dare. Si autem Spiritum sanctum dare non potest, quia foris constitutus cum sancto Spiritu non est, nec baptizare uenientem potest, quando et Baptisma unum sit, et Spiritus sanctus unus, et una Ecclesia a Christo Domino [e 1Kb] super Petrum [f 1Kb] origine unitatis et ratione [g 1Kb] fundata. Ita fit ut cum omnia apud illos inania et falsa sint, nichil eorum que illi gesserint probari a nobis debeat. Quid enim potest ratum et firmum esse apud Deum quod illi faciunt quos Dominus hostes et aduersarios suos dicit in Euangelio suo ponens : Qui non est mecum aduersum me est; et qui  non mecum colligit, spargit. Et beatus quoque apostolus Ioannes mandata Domini et precepta custodiens in epistola sua posuerit [h 1Kb] , dicens : Audistis quia antichristus uenit. Nunc autem antichristi multi facti sunt. Unde cognoscimus quia nouissima hora est. Ex nobis exierunt, sed non fuerunt ex nobis. Si enim fuissent ex nobis, mansissent utique nobiscum. Unde nos quoque colligere [i 1Kb] et considerare debemus  an qui aduersarii sunt Domini, et appellati sunt antichristi, possint dare gratiam Christi. Quare qui cum Domino sumus, et unitatem Domini tenemus et secundum eius dignationem sacerdotium eius in Ecclesia administramus, quecumque aduersarii eius et antichisti faciunt repudiare et reiicere et pro profanis habere [i 1Kb] debemus, et eis qui [k 1Kb] de errore et prauitate uenientes agnoscunt unius Ecclesie ueram fidem, dare illis per omnia diuine gratie sacramenta et unitatis et fidei [l 29Kb] ueritatem. Optamus uos, fratres karissimi, semper bene ualere.



[2Kb] ANNO CHRISTI CCLuI, PONTIFICATUS S. STEPHANI III. CARTHAGINENSE CONCILIUM SUB CYPRIANO SEXTUM. EX AFRICA PROuINCIA ET NUMIDIA, QUOD DE BAPTISMO SECUNDUM EST.




PROeMIUM.

Significat se in concilio decreuisse, ut qui apud hereticos aut schismaticos tincti sunt, redeuntes ad Ecclesiam babtizarentur; et qui in Ecclesia presbyteri uel diaconi ordinati, in schisma delapsi sint, aut qui ab hereticis promoti sint, reuertentes ut laici communicarent: saluo tamen concordie uinculo cum episcopis qui aliter sentirent.

Ut ea que precedente concilio constituta sunt pleniore sententia confirmentur, Cyprianus in eadem  causa Baptismi ab hereticis collati, hoc eodem anno 258 [m 1Kb] pleniorem conuentum episcoporum conuocauit, et ex Africa et Numidia 70 episcopos et unum ad hanc synodum cegit, eo fine, ut quod singuli sentiunt de traditionibus maiorum sancte et inuiolabiliter seruandis, deponant. Postquam omnes predicti conuenissent, idem, quod supra precedentibus conciliis Africanis in hac et Basilidis causa habitis definitum  est, duplici decreto desuper lato, confirmarunt. Quorum primum est, ut ii, qui in Ecclesia ordinati a fide defecerunt, reuertentes ad Ecclesiam, non nisi ad laicam communionem recipiantur. Alterum, ut Baptismus hereticorum ab ipsis collatus, non tantum pro inualido, sed etiam pro nullo habeatur; adeo ut si ad Ecclesiam reuertentes baptizentur, non secundo Baptismo rebaptizentur, sed tantum primum iis Baptisma conferatur, quia ab hereticis non uere baptizari, sed aqua tantum hereticorum amplius sordidati fuerint. Ita Cyprianus, Epist. 73, ad Iubaianum. Unde qui illum anabaptismo patrocinatum fuisse sentiunt, grauiter errant. Hec cum episcoporum predictorum 71 sententia constituta essent, ad Stephanum Romanum epistola quadam, quam infra ex Cypriano hic  subiici curauimus, prescribuntur. Ille uero, synodica epistola accepta, per litteras redditas concilium hoc reprobauit, et simul etiam sanctissime mandauit, ne a traditione apostolica, de non iterando Baptismate hereticorum eorum, qui eadem forma, qua utitur Ecclesia, baptizassent, uel latum unguem recedant, ipsosque ab ipsis baptizatos, si ad Ecclesiam redire petant, non aliter quam per solam manuum impositionem  recipiant. Hec ex Cypriani epistola, quam ad Pompeium Sabratensem in Africa episcopum scripsit, probantur. uide Baron. anno 258, a num. 27 usque ad 38 inclusiue.



CYPRIANUS ET CAETERI STEPHANO FRATRI SALUTEM.

[8Kb] I. Ad quedam disponenda et consilii [a 1Kb] communis examinatione limanda necesse habuimus, frater carissime, conuenientibus in unum pluribus sacerdotibus, cogere et celebrare concilium. In quo multa quidem prolata atque transacta [b 1Kb] sunt: sed de eo uel maxime tibi scribendum, et cum tua grauitate [c 1Kb] ac sapientia eonferendum fuit, quod magis pertineat et ad sacerdotalem auctoritatem, et ad Ecclesie catholice unitatem pariter ac dignitatem de diuine dispositionis ordinatione uenientem, eos qui sunt foris extra Ecclesiam  tincti, et apud hereticos et schismaticos profane aque labe maculati, quando ad nos atque ad Ecclesiam, que una est, uenerint, baptizari oportere; eo quod parum sit eis manum imponere ad accipiendum Spiritum sanctum, nisi accipiant et Ecclesie Baptismum. Tunc enim demum plene sanctificari [d 1Kb] et esse filii Dei possunt, si Sacramento utroque nascantur,  cum scriptum sit, Nisi quis renatus fuerit [a 1Kb] ex aqua et Spiritu, non potest introire in regnum Dei . Inuenimus enim etiam in Actis Apostolorum , hoc esse ab Apostolis custoditum, et salutaris fidei ueritate seruatum, ut cum in domo Cornelii centurionis super ethnicos qui illic aderant fidei calore feruentes, et in Dominum toto corde credentes descendisset Spiritus sanctus, quo adimpleti uariis linguis Deum benedicerent; nichilominus tamen beatum apostolum Petrum, diuini precepti atque Euangelii memorem, precepisse ut baptizarentur iidem illi, qui iam fuerant sancto Spiritu pleni: ut nichil pretermissum uideretur,  quominus per omnia diuini precepti atque  Euangelii legem [b 1Kb] apostolica magisteria seruarent. Baptismum autem non esse quo heretici utuntur, nec quemquam apud eos, qui Christo aduersantur, per gratiam Christi posse proficere, diligenter nuper expressum est in epistola, que ad Quintum collegam nostrum in Mauritania constitutum super ea re scripta est, item in litteris quas college nostri ad episcopos [c 1Kb] in Numidia presidentes ante fecerunt: cuius utriusque epistole exempla subdidi.

[77Kb] II. Addimus plane et adiungimus, frater carissime, consensu et auctoritate communi, ut etiam si qui presbyteri aut diaconi, qui uel in Ecclesia catholica  prius ordinati fuerint, et postmodum perfidi ac rebelles  contra Ecclesiam steterint, uel apud hereticos a pseudepiscopis et antichristis contra Christi dispositionem profana ordinatione promoti sint, et contra altare unum atque diuinum sacrificia foris falsa ac sacrilega offerre conati sint, eos quoque hac conditione [a 1Kb] suscipi cum reuertuntur, ut communicent laici, et satis habeant, quod admittuntur ad pacem, qui hostes pacis exstiterint; nec debere eos reuertententes ea apud nos ordinationis et honoris arma retinere, quibus contra nos rebellauerint. Oportet enim sacerdotes et ministros, qui altari et sacrificiis deseruiunt, integros atque immaculatos esse: cum Dominus Deus in Leuitico loquatur et dicat: Homo in quo fuerit macula et uitium, non accedet offerre dona Deo ; item in Exodo eadem precipiat  et dicat; Et sacerdotes qui accedunt ad Dominum Deum, sanctificentur, ne forte derelinquat illos Dominus Deus ; et iterum: Et cum accedunt ministrare ad altare Sancti, non adducent in se delictum, ne moriantur . Quod autem maius potest esse delictum, aut que macula deformior, quam aduersus Christum stetisse, quam Ecclesiam eius, quam ille sanguine suo parauit et condidit, dissipasse, quam euangelice pacis ac dilectionis oblitum, contra unanimem et concordem  Dei populum hostilis discordie furore pugnasse? Qui etsi ipsi postmodum ad Ecclesiam redeunt, restituere tamen eos et secum reuocare non possunt, qui ab eis seducti et foris morte preuenti extra Ecclesiam sine communicatione et pace perierunt: quorum anime in die iudicii de ipsorum manibus expetentur, qui perditionis auctores et duces exstiterunt. Et idcirco satis est talibus reuertentibus ueniam dari: Non tamen debet in domo fidei perfidia promoueri. Nam quid bonis et innocentibus atque ab Ecclesia non recedentibus reseruamus, si eos qui a nobis recesserint, et contra Ecclesiam steterint, honoramus?

[4Kb] III. Hec ad conscientiam tuam, frater carissime, et pro honore communi et pro simplici dilectione pertulimus, credentes etiam tibi pro religionis tue [b 1Kb]  et fidei ueritate placere, que et religiosa pariter et uera sunt. Ceterum scimus quosdam quod semel imbiberint nolle deponere, nec propositum suum facile mutare, sed saluo inter collegas pacis et concordie uinculo, quedam propria que apud se semel sint usurpata retinere. Qua in re [c 1Kb] nec nos uim cuiquam facimus aut legem damus, cum habeat [d 1Kb] in Ecclesie administratione uoluntatis sue arbitrium liberum unus quisque [e 1Kb] prepositus, rationem actus sui Domino redditurus. [f 1Kb] Optamus te, frater carissime, semper bene ualere.



ANNO CHRISTI CCLuI, PONTIFICATUS S. STEPHANI III. CARTHAGINIENSE CONCILIUM SUB CYPRIANO SEPTIMUM, EX TRIBUS AFRICAE PROuINCIIS, QUOD DE BAPTISMO TERTIUM EST.

 [6Kb]


PROeMIUM.

Cum Stephanus papa ea que precedente Africano concilio de Baptismate hereticorum statuta erant per litteras redditas, ut supra diximus, reprobasset, non cunctatus est Cyprianus, maiore numero episcoporum Carthagine aliud concilium celebrare. Conuocatis igitur ex Africa, Numidia et Mauritania, episcopis LXXXuII, iisdemque Carthagini ceuntibus kalendis septembris.  anno 258, hoc tertium in eadem Baptismi causa concilium celebrat. Cuius initio, recitatis hinc inde litteris scriptis, Stephanum tacito eius nomine suggilat. Acta huius concilii plura non exstant quam ea que ex Cypriano et S. Augustino de Baptismo contra Donatistas, lib. III, capp. 4, 5, 6, et lib. uII, cap. 1, huc translata  sunt, quibus, preter LXXXuII episcoporum de nullitate Baptismatis ab heretico collati sententias; aliud nichil continetur. Earum impugnationem quisquis petit, Augustinus predicto loco consulat. Canonem XIX. Niceni et uIII, Laodiceni, his episcoporum Africanorum sententiis nichil patrocinari infra patebit. Annotationes autem de singulorum episcoporum hic subscriptorum uita, patria et moribus, Pamelius suppeditabit; Plura etiam Baronius anno 258, num. 42 et sequentibus. SEuER. BINIUS.



SENTENTIAE EPISCOPORUM LXXXuII, DE HAERETICIS BAPTIZANDIS.

Cum in unum Carthagini conuenissent Kalendis Septembris episcopi plurimi ex prouincia Africa, Numidia, Mauritania, cum presbyteris et diaconibus,  presente etiam plebis maxima parte, et lecte essent littere Iubaiani ad Cyprianum facte, item Cypriani ad Iubaianum rescripte, de hereticis baptizandis, quidque postmodum Cypriano Iubaianus idem rescripserit, Cyprianus dixit: Audistis, college dilectissimi, quid mihi Iubaianus, cepiscopus noster, scripserit  [47Kb] consulens mediocritatem nostram de illicito et profano hereticorum Baptismo, et quid ego ei rescripserim, censens scilicet, quod semel atque iterum et sepe censuimus, hereticos ad Ecclesiam uenientes Ecclesie Baptismo baptizari et sanctificari oportere. Item lecte sunt uobis et alie Iubaiani littere, quibus pro sua sincera et religiosa deuotione ad epistolam nostram rescribens, non tantum consensit sed etiam instructum se esse confessus gratias egit. Superest ut de hac ipsa re singuli quid sentiamus proferamus, neminem iudicantes, aut a iure communicationis aliquem, si diuersum senserit, amouentes.  Neque enim quisquam nostrum episcopum se episcoporum constituit, aut tyrannico terrore ad obsequendi necessitatem collegas suos adigit, quando habeat omnis episcopus pro licentia libertatis et potestatis sue arbitrium proprium, tamque iudicari ab alio non possit quam nec ipse potest alterum iudicare. Sed expectemus uniuersi iudicium Domini nostri Iesu Christi, qui unus et solus habet potestatem et preponendi nos in Ecclesie sue gubernatione et de actu nostro iudicandi.

Cecilius a Bilta dixit: Ego unum Baptisma in Ecclesia solum scio, et extra Ecclesiam nullum. Hic erit  [6Kb] unum ubi spes uera est et fides certa. Sic enim scriptum est: Una fides, una spes, unum Baptisma , non apud hereticos, ubi spes nulla est et fides falsa, ubi omnia per mendacium geruntur, ubi exorcizat demoniacus, sacramentum interrogat, cuius os et uerba cancer emittunt, fidem dat infidelis, ueniam delictorum tribuit sceleratus, et in nomine Christi tingit antichristus, benedicit a Deo maledictus, uitam pollicetur mortuus, pacem dat impacificus, Deum inuocat blasphemus, sacerdotium administrat profanus, ponit altare sacrilegus. Ad hec omnia accedit et illud malum, ut antistites diaboli audeant Eucaristiam facere; aut qui illis assistunt dicant hec omnia falsa esse de hereticis. Ecce ad qualia cogitur Ecclesia consentire, et sine Baptismo ac uenia delictorum communicare  compellitur. Quam rem, fratres, fugere ac uitare debemus et a tanto scelere nos separare, et unum Baptisma tenere, quod soli Ecclesie a Domino concessum est.

Primus a Misgirpa dixit: Censeo omnem hominem ab heresi uenientem baptizandum. Frustra enim illic putat se esse baptizatum, cum non sit Baptisma nisi in Ecclesia unum et uerum: quia et Deus unus, et fides una, et Ecclesia una est, in qua stat unum Baptisma et sanctitas, et cetera. Nam que foris excercentur  nullum habent salutis effectum.

Polycarpus ab Adrumeto dixit: Qui hereticorum Baptisma probant nostrum euacuant.

Nouatus a Thamugade dixit: Licet sciamus omnes Scripturas testimonium reddere de salutari Baptismo, debemus tamen fidem nostram exprimere, hereticos et schismaticos ad Ecclesiam uenientes, qui pseudo-baptizati uidentur, debere eos in fonte perenni baptizari, et ideo secundum testimonium Scripturarum et secundum decretum collegarum nostrorum sanctissime memorie uirorum omnes schismaticos et hereticos qui ad Ecclesiam conuersi sunt baptizari, sed et eos qui ordinati uidebantur, inter laicos recipi.

Nemesianus a Thubunis dixit: Baptisma quod dant heretici et schismatici non esse uerum ubique in  Scripturis sanctis declaratum est: quoniam ipsi prepositi eorum falsi christi sunt et falsi prophete, dicente Domino per Salomonem: Qui fidens est in falsis, hic pascit uentos, idem autem ipse sequitur aues uolantes. Deserit enim uias uinee sue, a semitis uero agelli sui errauit. Ingreditur autem per auia loca atque arida et terram destinatam in sitim, contrahit autem manibus infructuosa . Et iterum: Ab aqua aliena abstine te, et de fonte extraneo ne biberis,  [53Kb] ut longum uiuas tempus, adiiciantur etiam tibi anni uite. Et in Euangelio diuina sua uoce Dominus noster iehsu Christus locutus est dicens: Nisi quis renatus fuerit ex aqua et Spiritu non potest introire in regnum Dei . Hic est Spiritus qui ab initio ferebatur super aquas. Neque enim Spiritus sine aqua operari potest, neque aqua sine Spiritu. Male ergo sibi quidam interpretantur ut dicant quod per manus impositionem Spiritum sanctum accipiant et sic recipiantur, cum manifestum sit utroque Sacramento debere eos renasci in Ecclesia catholica. Tunc quippe poterunt filii Dei esse, dicente Apostolo: Curantes seruare unitatem Spiritus in coniunctione pacis, unum corpus, et unus Spiritus, sicut uocati estis in una spe uocationis uestre, unus Dominus, una fides, unum Baptisma,  unus Deus . Hec omnia Ecclesia catholica loquitur. Et iterum in Euangelio dicit Dominus: Quod natum est de carne caro est, et quod natum est de Spiritu spiritus est; quia Deus Spiritus est, et de Deo natus est . Ergo omnes heretici et schismatici omnia quecumque faciunt carnalia sunt, dicente Apostolo: Manifesta enim sunt opera carnis, que sunt, fornicationes, immunditie, incestum, idololatrie, ueneficia, inimicitie, certamina, zelus, ira, diuisiones, hereses, et his similia; de quibus predixi uobis, sicut predico, quoniam quicumque faciunt regnum Dei non hereditabunt . Condemnat itaque Apostolus cum omnibus malis et eos qui diuisionem  faciunt, hoc est schismaticos et hereticos. Nisi ergo acceperint Baptisma salutare in Ecclesia catholica, que una est, salui esse non possunt, sed cum carnalibus in iudicio Domini Christi damnabuntur.

Ianuarius a Lambese dixit: Secundum Scripturarum sanctarum auctoritatem decerno hereticos omnes baptizandos, et sic in Ecclesiam sanctam admittendos.

Lucius a Castra Galbe dixit: Cum Dominus in Euangelio suo dixerit: uos estis sal terre, si autem sal infatuatum fuerit, in quo salietur? Ex eo ad nichilum ualebit nisi ut proiiciatur foras et conculcetur ab hominibus ; et iterum post resurrectionem suam mittens Apostolos suos, mandauerit didicens: Data est mihi omnis potestas in celo et in terra. Ite, et docete omnes gentes, baptizantes eos in nomine  Patris et Filii et Spiritus sancti . Cum ergo manifestum sit hereticos, id est hostes Christi, non integram Sacramenti confessionem habere, item schismaticos non posse condire sapientia spiritali, cum ipsi ab Ecclesia, que una est, recedendo infatuati contrarii facti sint, fiat sicut scriptum est, Domus contrariorum legis debet emundationem, et consequens est eos qui a contrariis baptizati inquinati sunt primo purgari et tunc demum baptizari.

Crescens a Cirta dixit: In tanto cetu sanctissimorum consacerdotum, lectis litteris Cypriani dilectissimi nostri ad Iubaianum, itemque ad Stephanum,  [21Kb] que tantum in se sanctorum testimoniorum descendentium ex Scripturis deificis continent ut merito omnes per Dei gratiam adunati consentire debeamus, censeo omnes hereticos et schismaticos qui ad catholicam Ecclesiam uoluerint uenire non ante ingredi nisi exorcizati et baptizati prius fuerint, exceptis his sane qui in Ecclesia catholica fuerint ante baptizati, ita tamen ut per manus impositionem in penitentiam Ecclesie reconcilientur.

Nicomedes a Segermis dixit: Mea sententia hec est, ut heretici ad Ecclesiam uenientes baptizentur, eo quod nullam foris apud peccatores remissionem peccatorum consequantur.

 Munnulus a Girba dixit: Ecclesie catholice matris nostre ueritas semper apud nos, fratres, et mansit et manet, et uel maxime in Baptismatis trinitate, Domino nostro dicente: Ite et baptizate Gentes in nomine Patris et Filii et Spiritus sancti . Cum ergo manifeste sciamus hereticos non habere nec Patrem nec Filium nec Spiritum sanctum, debent uenientes ad Ecclesiam matrem nostram uere renasci et baptizari, ut cancer quod habebant et damnationis ira et erroris offectura per sanctum et celeste Lauacrum sanctificetur.

Secundinus a Cedias dixit: Cum Dominus noster Christus dicat: Qui non est mecum aduersus me est  [14Kb] , et Ioannes apostolus  eos qui ab Ecclesia exeunt antichristos dicat, indubitanter hostes Christi, quique antichristi nominati sunt, gratiam Baptismi salutaris ministrare non possunt. Et ideo censeo eos qui de insidiis hereticorum confugiunt ad Ecclesiam baptizandos esse a nobis, qui amici appellati sumus Dei de eius dignatione .

Felix a Bagai dixit: Sicut cecus cecum ducens simul in foueam cadunt , ita hereticus hereticum baptizans simul in mortem cadunt. Et ideo hereticus baptizandus est, et uiuificandus, ne nos uiui mortuis communicemus.

Polianus a Mileo dixit: Iustum est hereticum baptizari in Ecclesia sancta.

 Theogenes ab Hippone regio dixit: secundum Sacramentum Dei gratie celestis, quod accepimus, unum Baptisma quod est in Ecclesia sancta credimus.

Datiuus a Badis dixit: Nos quantum in nobis est hereticis non communicamus, nisi baptizati in Ecclesia fuerint, et remissionem peccatorum acceperint.

Successus ab Abbir Germaniciana dixit: Hereticis aut nichil licet aut totum licet. Si possunt baptizare, possunt dare et Spiritum sanctum. Si autem Spiritum sanctum dare non possunt, quia non habent Spiritum sanctum, nec baptizare spiritaliter possunt. Propterea censemus hereticos baptizandos esse.

Fortunatus a Tuchabori dixit: iehsu Christus Dominus  et Deus noster Dei Patris et creatoris Filius  super petram edificauit Ecclesiam suam, non super heresim, et potestatem baptizandi episcopis dedit, non hereticis. Quare qui extra Ecclesiam sunt, et contra Christum stantes oues eius et  gregem spargunt, baptizare foris non possunt.

Sedatus a Tuburbo dixit. In quantum aqua sacerdotis prece in Ecclesia sanctificata abluit delicta, in tantum heretico sermone uelut cancere infecta cumulat peccata. Quare omnibus pacificis quidem uiribus nitendum est ne quis heretico errore infectus et tinctus singulare et uerum Ecclesie Baptismum detrectet accipere; quo quisquis non fuerit baptizatus regno celorum fiet alienus.

Priuatianus a Sufetula dixit: Qui hereticos potestatem baptizandi habere dicit, dicat prius quis heresim condiderit. Si enim heresis a Deo est, habere et indulgentiam diuinam potest. Si uero a Deo non est, quomodo gratiam Dei aut habere aut conferre alicui potest?

 Priuatus a Sufibus dixit: Qui hereticorum Baptismum probat, quid aliud quam hereticis communicat?

Hortensianus a Laribus dixit: Quot sint Baptismi uiderint aut presumptores aut fautores hereticorum. Nos unum Baptisma, quod non nisi in Ecclesia nouimus, Ecclesie uindicamus. Aut quomodo possunt in nomine Christi aliquem baptizare quos ipse Christus dicit aduersarios suos esse?

Cassius a Macomadibus dixit: Cum baptismata duo esse non possint, qui hereticis Baptisma concedit sibi tollit. Censeo itaque flebiles et tabidos hereticos baptizandos esse cum ad Ecclesiam uenire ceperint, et sacra et diuina lauatione lotos, et lumine uite illuminatos, non hostes, sed pacificos, non alienos, sed fidei Domini domesticos, non adulteros, sed Dei filios,  non erroris sed salutis effectos, in Ecclesiam recipi, absque his qui de Ecclesia fideles supplantati ad heresis tenebras transierant, sed eos per manus impositionem restituendos.

Alius Ianuarius a uico Cesaris dixit: Si non obtemperat  [40Kb] error ueritati, multo magis ueritas non consentit errori. Et ideo nos Ecclesie assistimus, in qua presidemus, ut baptismum eius ipsi soli uindicantes, eos quos Ecclesia non Baptizauit baptizemus.

Alius Secundinus a Carpis dixit: Heretici christiani sunt, an non? Si christiani sunt, cur in Ecclesia Dei non sunt? Si christiani non sunt, quomodo christianos faciunt? Aut quo pertinebit sermo Domini dicentis : Qui non est mecum, aduersus me est, et qui non mecum colligit spargit. Unde constat super filios alienos et soboles antichristi Spiritum sanctum per manus impositionem tantummodo non posse descendere, cum manifestum sit hereticos Baptisma non habere.

uictoricus a Thabraca dixit: Si licet hereticis baptizare  et remissam peccatorum dare, quid illos infamamus et hereticos appellamus?

Alius Felix ab Uthina dixit: Nemini dubium est, sanctissimi consacerdotes, non tantum posse humanam presumptionem quantum Domini nostri Iesu Christi adorandam et uenerabilem maiestatem. Memores ergo periculi, hoc quoque non tantum obseruare debemus, uerum etiam ab omnibus nobis confirmari oportet ut omnes heretici qui ad sinum matris Ecclesie accurrunt baptizentur, ut mens heretica, que diuturna tabe polluta est, sanctificatione Lauacri purgata in melius reformetur.

Quietus a Baruch dixit: Qui fide uiuimus, obsequi iis que instruendis nobis ante predicta sunt credula obseruatione debemus. Nam scriptum est apud Salomonem  : Qui baptizatur a mortuo, quid proficit lauatio eius? Quod utique de his qui  ab hereticis tinguntur et de tingentibus loquitur. Si enim qui apud illos baptizantur per remissionem peccatorum uitam eternam consequuntur, cur ad Ecclesiam ueniunt? Si uero a mortuo salutis nichil accipitur, ac proptera agnito errore pristino ad ueritatem cum penitentia reuertuntur, uno uitali Baptismate, quod in Ecclesia catholica est, sanctificari debebunt.

Castus a Sicca dixit: Qui, contempta ueritate, presumit consuetudinem sequi, aut circa fratres inuidus est et malignus, quibus ueritas reuelatur, aut circa Deum ingratus est, cuius inspiratione Ecclesia eius instruitur.

Euchratius a Thenis dixit: Fidem nostram et Baptismatis gratiam et legis ecclesiastice regulam Deus et Dominus noster iehsu Christus suo ore Apostolos  docens perimpleuit dicens: Ite, et docete omnes Gentes, baptizantes eos in nomine Patris et Filii et Spiritus sancti . Falsum ergo hereticorum Baptisma et iniquum a nobis pellendum est et omni detestatione refutandum, de quorum ore uirus, non uita, nec gratia celestis, sed blasphemia Trinitatis exprimitur. Et ideo uenientes ad Ecclesiam hereticos integro et catholico Baptismate baptizari debere manifestum est, ut a blasphemia sue presumptionis purificati possint Spiritus sancti gratia reformari.

Libosus a uaga dixit: In Euangelio Dominus,  Ego sum, inquit, ueritas. Non dixit: Ego sum consuetudo. Itaque, ueritate manifestata, cedat consuetudo ueritati, ut etsi in preteritum quis in Ecclesia hereticos non baptizabat nunc baptizare incipiat.

 Lucius a Thebeste dixit: Hereticos blasphemos  [19Kb] atque iniquos uerbis uariis decerpentes sancta et adorabilia Scripturarum uerba execrandos censeo, et ideo exorcizandos et baptizandos esse.

Eugenius ab Ammedera dixit: Et ego hoc idem censeo, hereticos baptizandos esse.

Item alius Felix ab Amaccora dixit: Et ego ipse secutus diuinarum Scripturarum auctoritatem baptizandos hereticos esse censeo, sed et eos qui apud schismaticos baptizatos se esse contendunt. Si enim secundum cautum Christi priuatus fons noster est, intelligant cuncti Ecclesie nostre aduersarii quia alienus esse non potest nec duobus populis salutarem aquam tribuere potest ille qui unius gregis pastor est. Et ideo manifestum est nec hereticos nec schismaticos aliquid celeste posse suscipere, qui a peccatoribus  hominibus et ab Ecclesia extraneis audeant accipere. Quando danti locus non est, utique nec accipienti prodest.

Item alius Ianuarius Muzulensis dixit: Miror quod cum omnes confiteantur unum esse baptisma, non omnes intelligant eiusdem baptismatis unitatem. Ecclesia enim et heresis due et diuerse res sunt. Si heretici habent baptisma, nos non habemus. Si autem nos habemus, heretici habere non possunt. Dubium autem non est Ecclesiam solam baptismum Christi possidere, que sola possideat et gratiam Christi et ueritatem.

Adelphius a Thasualte dixit: Sine causa quidam falso et inuidioso uerbo impugnant ueritatem ut rebaptizare nos dicant, quando Ecclesia hereticos non  rebaptizet, sed baptizet.

Demetrius a Leptiminus dixit: Unum baptisma nos custodimus, quia Ecclesie catholice soli rem suam uindicamus. Qui autem dicunt quia heretici uere et legitime baptizant, ipsi sunt qui non unum sed multa baptismata faciunt. Nam cum hereses multe sint,  pro earum numero et baptismata computabuntur.

uincentius a Thibari dixit: Hereticos scimus esse peiores quam ethnicos. Si ergo conuersi ad Dominum uenire uolueriut, habemus utique regulam ueritatis, quam Dominus precepto diuino mandauit Apostolis dicens : Ite, in nomine meo manum imponite, demonia expellite. Et alio loco : Ite, et docete gentes, baptizantes eos in nomine Patris et Filii et Spiritus sancti. Ergo primo per manus impositionem in exorcismo, secundo per baptismi regenerationem, tunc possunt ad Christi pollicitationem uenire. Alias autem fieri censeo non debere.

Marcus a Mactari dixit: Mirandum non est si heretici hostes atque impugnatores ueritatis rem sibi uindicant potestatis et dignationis aliene. Sed illud mirandum  est quod quidam nostri preuaricatores ueritatis hereticis suffragantur et christianis aduersantur. Propterea decernimus hereticos baptizandos esse.

Sattius a Sicilibba dixit: Si hereticis in baptismo sua peccata donantur, sine causa ad Ecclesiam ueniunt. Nam cum in die iudicii peccata sint que puniuntur, nichil est quod timere possint heretici de iudicio Christi, si sunt remissionem peccatorum consecuti.

uictor a Gor dixit: Cum peccata non nisi in Ecclesie baptismo remittantur, qui hereticum ad communicationem sine baptismo admittit, utrumque contra rationem facit, nec hereticos purgat, et christianos inquinat.

 Aurelius ab Utica dixit: Cum dicat . Apostolus non communicandum peccatis alienis, quid aliud quam peccatis alienis, communicat qui hereticis sine Ecclesie baptismo communicat? Et ideo censeo baptizandos esse hereticos ut accipiant remissam peccatorum, et sic illis communicetur.

 [4Kb] Iambus a Germaniciana dixit: Qui hereticorum baptisma probant, nostrum improbant, ut extra Ecclesiam, non dicam lotos, sed sordidatos, negent in Ecclesia baptizari oportere.

Lucianus a Rucuma dixit: Scriptum est : Et uidit Deus lucem quia bona est, et diuisit inter lucem et tenebras. Si potest luci et tenebris conuenire, potest nobis et hereticis aliquid esse commune. Propterea censeo hereticos baptizandos esse.

Pelagianus a Luperciana dixit: Scriptum est : Aut enim Dominus Deus est, aut Baal Deus est. Ita et nunc, aut Ecclesia Ecclesia est, aut Heresis Ecclesia est. Porro si Heresis Ecclesia non est, quomodo esse apud hereticos baptisma Ecclesie potest?

 Iader a Midila dixit: Scimus non esse nisi unum baptisma in Ecclesia catholica. Et ideo non debemus admittere hereticum nisi baptizatus apud nos fuerit, ne se putet extra Ecclesiam catholicam baptizatum esse.

Item alius Felix a Marazana dixit: Una fides, unum baptisma, sed Ecclesie catholice, cui soli licet baptizare.

Paulus ab Obba dixit: Me non mouet si aliquis Ecclesie fidem et ueritatem non uindicat, quando Apostolus dicat : Quid enim si exciderunt a fide quidam illorum? Numquid infidelitas eorum fidem Dei euacuauit? Absit. Est enim Deus uerax, omnis autem homo mendax. Si autem Deus uerax est, quomodo esse apud hereticos baptismi ueritas potest, apud quos Deus non est?

 Pomponius a Dionysiana dixit: Manifestum est hereticos non posse baptizare et remissionem peccatorum  dare, qui potestatem non habent ut aut soluere aut ligare aliquid in terris possint.

uenantius a Timisa dixit: Si maritus peregre proficiscens amico suo commendasset uxorem suam custodiendam, commendatam sibi ille quanta posset diligentia conseruaret, ne ab aliquo castitas eius et sanctitas adulteraretur. Christus Dominus et Deus noster ad Patrem proficiscens sponsam suam nobis commendauit. Utrumne eam incorruptam et inuiolatam custodiemus, an integritatem eius et castitatem mechis et corruptoribus prodemus? Qui enim baptisma Ecclesie commune cum hereticis facit, sponsam Christi adulteris prodit.

Ahymnus ab Ausuaga dixit: Nos unum baptisma accepimus, et ipsum tenemus et exercemus. Qui autem  dicit quia et hereticis licet baptizare, ipse duo baptismata facit.

Saturninus a uictoriana dixit: Si licet hereticis baptizare, excusati sunt et defensi illicita  facientes. Nec uideo quare eos aut Christus aduersarios suos aut Apostolus antichristos appellauerit.

Saturninus a Thucca dixit: Gentiles quamuis idola colant, tamen summum Deum patrem creatorem cognoscunt et confitentur. In hunc Marcion blasphemat, et quidam non erubescunt Marcionis baptismum probare. Quomodo tales sacerdotes sacerdotium Dei aut seruant aut uindicant qui hostes Dei non baptizant, et sic illis communicant?

Marcellus a Zama dixit: Cum peccata nonnisi Ecclesie baptismo remittantur, qui hereticum non baptizat,  peccatori communicat.

Ireneus ab Ululis dixit: Si ideo Ecclesia hereticum  [37Kb] non baptizat quod dicatur iam baptizatus esse Heresis maior est.

Donatus a Cibaliana dixit: Ego unam Ecclesiam et unum baptisma eius noui. Si est qui dicat esse apud hereticos baptismi gratiam, ante est ut ostendat et probet esse illic Ecclesiam.

Zosimus a Tharassa dixit: Reuelatione facta ueritatis, cedat error ueritati; quia et Petrus qui prius circumcidebat, cessit Paulo ueritatem predicanti .

Iulianus a Telepte dixit: Scriptum est : Nemo potest aliquid accipere, nisi datum fuerit illi de celo. Si Heresis de celo est, potest et baptisma dare.

Faustus a Timida regia dixit: Non sibi blandiantur qui hereticis patrocinantur. Qui pro hereticis  ecclesiastico baptismati intercedit, illos christianos et nos hereticos facit.

Geminius a Furnis dixit: Quidam de collegis hereticos preponere sibi possunt, nobis non possunt. Et ideo quod semel decreuimus tenemus, ut ab hereticis uenientes baptizemus.

Rogatianus a Noua dixit: Ecclesiam Christus instituit, Heresim diabolus. Quomodo potest habere baptismum Christi synagoga Satane?

Therapius a Bulla dixit: Qui hereticis Ecclesie baptisma concedit et prodit, quid aliud quam Iudas sponse Christi existit?

Item alius Lucius a Membresa dixit: Scriptum est: Deus peccatorem non audit . Hereticus, qui peccator est, quomodo audiri in baptismo  potest,?

Item alius Felix a Bussacenis dixit: In hereticis sine Ecclesie baptismo admittendis nemo consuetudinem rationi et ueritati preponat, quia consuetudinem ratio et ueritas semper excludit.

 Alius Saturninus ab Auitinis dixit: Si potest antichristus dare alicui gratiam Christi, possunt et heretici baptizare, qui appellati sunt antichristi.

Quintus ab Aggya dixit: Ille potest dare aliquid qui aliquid habuerit. Heretici autem quid possunt dare, quos constat nichil habere?

Alius Iulianus a Marcelliana dixit: Si potest homo duobus dominis seruire, Deo et mammone, potest et baptisma duobus seruire, christiano et heretico .

Tenax ab Horreis Celie dixit: Baptisma unum est, sed Ecclesie. Ubi Ecclesia non est, baptisma illic esse non potest.

Alius uictor ab Assuras dixit: Scriptum est quia Deus unus est, et Christus unus, et Ecclesia una, et  baptisma unum : quomodo ergo illic baptizari aliquis potest ubi Deus et Christus et Ecclesia non est?

Donatulus a Capse dixit: Et ego semper hoc sensi, ut heretici, qui nichil foris consequi possunt, quando ad Ecclesiam conuertuntur baptizentur.

uerulus a Rusiccade dixit: Homo hereticus dare non potest quod non habet; multo magis schismaticus, qui quod habuit amisit.

Pudentianus a Cuiculi dixit: Nouitas episcopatus effecit, fratres dilectissimi, ut sustinerem quid maiores iudicarent. Nam hereses nichil habere nec posse manifestum est. Atque ita si qui ex eis uenerint baptizari equissime statutum est.

Petrus ab Hippone Diarrhytorum dixit: Cum baptisma  unum sit in catholica Ecclesia, manifestum est non posse extra Ecclesiam baptizari. Et ideo in Heresi tinctos siue in schismate uenientes ad Ecclesiam censeo baptizari oportere.

Item alius Lucius ab Ausafa dixit: Secundum motum  [34Kb] animi mei et Spiritus sancti, cum sit unus Deus Pater Domini nostri Iesu Christi, et unus Christus, et una spes, et unus spiritus, et una Ecclesia, unum debet esse et baptisma. Et ideo dico, si quid ab hereticis motum aut factum fuerit, rescindi debere, et eos qui inde ueniunt in Ecclesia baptizandos esse.

Item alius Felix a Gurgitibus dixit. Ego censeo ut secundum sanctarum Scripturarum precepta baptizatus ab hereticis illicite extra Ecclesiam, cum ad Ecclesiam confugere uoluerit, gratiam baptismi ubi licite datur consequatur.

Pusillus a Lamasba dixit: Ego credo baptisma salutare non esse nisi Ecclesia catholica, Quidquid absque catholiea fuerit simulatio est.

Saluianus a Gazaufala dixit: Hereticos nichil habere  constat: et ideo ad nos ueniunt ut possint accipere quod non habent.

Honoratus a Thucca dixit: Cum Christus ueritas sit, magis ueritatem quam consuetudinem sequi debemus, ut hereticos, qui ideo ad nos ueniunt quia foris nichil accipere potuerunt, Ecclesie baptismo sanctificemus.

uictor ab Octauo dixit: Quod et ipsi scitis, non olim sum episcopus constitutus, et ideo expectabam precessorum consilium. Hoc itaque existimo, ut quicumque ex Heresi uenerint sine dubio baptizentur.

Clarus a Mascula dixit: Manifesta est sententia Domini nostri Iesu Christi Apostolos suos mittentis et ipsis solis potestatem a Patre sibi datam permittentis,  quibus nos successimus eadem potestate Ecclesiam  Domini gubernantes et credentium fidem baptizantes. Et ideo heretici, qui nec potestatem foris nec Ecclesiam Christi habent, neminem baptizare baptismo eius possunt.

Secundianus a Thambeis dixit. Non debemus hereticos nostra presumptione decipere ut in Ecclesia Domini nostri Iesu Christi non baptizati, ac per hoc remissionem peccatorum non consecuti, cum iudicii dies uenerit nobis imputetur quod per nos non sint baptizati et indulgentiam diuine gratie non sint consecuti. Propter quod, cum sit una Ecclesia et unum baptisma, quando ad nos conuertuntur, simul cum Ecclesia et Ecclesie baptismum consequantur.

Item alius Aurelianus a Chullabi dixit: Ioannes apostolus in epistola sua posuit dicens: Si quis ad  nos uenit, et doctrinam Christi non habet, nolite eum admittere in domum uestram, et aue illi ne dixeritis. Qui enim dixerit illi aue communicat factis eius malis . Quomodo admitti tales temere in Domum Dei possunt qui in domum nostram priuatam admitti prohibentur? Aut quomodo cum eis sine Ecclesie baptismo communicare possumus quibus si aue tantum dixerimus, factis eorum malis communicamus?

Litteus a Gemellis dixit: Cecus si cecum ducat, ambo in foueam cadunt . Cum ergo hereticos constet non posse illuminare quemquam, utpote cecos, baptisma eorum non ualet.

 Natalis ab Oea dixit: Tam ego presens quam  [1900Kb] Pompeius Sabratensis, quam etiam Dioga Leptimagnensis, qui mihi mandauerunt, corpore quidem absentes, spiritu presentes, censemus quod et college nostri, quod heretici communicationem habere nobiscum non possunt, nisi ecclesiastico Baptismo  baptizati fuerint.

Iulius a Neapoli dixit: Ab eo quod semel censuimus non recedo, ut hereticos uenientes ad Ecclesiam baptizemus.

Cyprianus a Carthagine dixit: Meam sententiam plenissime  [42Kb] exprimit epistola que ad Iubaianum collegam  nostrum scripta est, hereticos secundum Euangelicam  [377Kb] et apostolicam contestationem aduersarios Christi et antichristos appellatos, quando ad Ecclesiam uenerint, unico Ecclesie baptismo Baptizandos esse,  ut possint fieri de aduersariis amici et de antichristis Christiani. Exstat hoc concilium ad p. 329, edit. Benedictine S. Cypriani.





BOLLANDISTARUM ANIMADuERSIONES IN HAEC CONCILII CARTHAGINENSIS uERBA: Neque enim quisquam nostrum episcopum se esse episcoporum constituit, etc.



Que S. Cyprianum de Episcopo Episcoporum ac tyrannici erroris ad obsequendi necessitatem usu memorat, . . .  hec eadem absque ullo commoti animi uitio ac Pontificie Auctoritatis iniuria dicta accipi possunt. uolebat scilicet S. Pontifex Primas, congregatos episcopos de sua quemque sententia libere dicenda admonere. Hunc in finem, quod ad libertatem illam maxime conducere rebatur, obseruauit sese omnes collegas esse; et licet ipse primatum Africe teneret, nec se tamen, nec quemquam aliorum qui aderant, episcopum episcoporum esse, aut eam potestatem sibi tyrannice arrogari, ut ceteros terrore suo ad sua sensa adigat . . . . . Que uero ibidem addit de cuiusque episcopi arbitrio, ac potestate, uidelicet nullum ab alio iudicari posse, nec alium pariter iudicare, hec ad eosdem illos congregatos, et quidem sano sensu referenda sunt, aut ipsis S. Cypriani gestis manifeste repugnant. Certe S. Augustinus, num. 695, a nobis relatus, ea uerba sic excepit: Opinor utique in his questionibus, que nondum eliquatissima perfectione discusse sunt. uerissimum autem erat, questionem illam de hereticorum Baptismate, quam nullum ad id usque tempus Concilium generale . . . definiuerat, queque sola consuetudine nitebatur, uerissimum, inquam, est, hanc questionem ab ullo ex episcopis cum S. Cypriano congregatis sic decidi non potuisse, ut ob illius auctoritatem ceteri ab opinione sua cogerentur recedere. Contra si quis  Sancti dicta generaliter accipienda esse contendat, is igitur dicat, necesse est, quo iure, quaue iniuria idem Sanctus Fortunatum Assuritanum in prouincia proconsulari Episcopum in Epist. 64, et Basilidem ac Martialem, Hispaniarum Episcopos in Epist. 68, ob scelus idololatrie recte exauctoratos, pronuntiauerit, et a sedibus suis arcendos curauerit? Quo idem iure Epistolam 67 ad Stephanum Romanum Pontificem dedit, ut Marcianum Arelatensem in Galliis Episcopum, sede sua deiici, aliumque in eam suffici iuberet, si habeat omnis Episcopus pro licentia libertatis et potestatis sue arbitrium proprium, tamque iudicari ab alio non possit, quam nec ipse potest alterum iudicare, et si propterea exspectandum sit iudicium Domini nostri Iesu Christi, qui unus et solus habet potestatem et preponendi eos in Ecclesie sue gubernatione, et de actu eorum iudicandi? Negari igitur non potest, obiecta S. Cypriani uerba sano sensu restringenda esse, aut dicendum, eum ex contentionis ardore aliquid humani hic passum esse.

Aduersus eumdem Romani Pontificis primatum nichil pariter  probat causa Fortunati, de quo S. Cyprianus in epistola 55 queritur, quod per Felicissimum, aliosque schismatis  socios, Romam ad S. Cornelium nauigasset, ut mendaciis ac calumniis suis communionem ab eo extorqueret; postulatusque, ut, si quid ad latam in eos sententiam reponere uelit, ad suum tribunal se sistat. Aduertendum enim est, Fortunatum illum e quinque Presbyteris Carthaginensibus schismaticis unum fuisse, quem ob excitatum cum Felicissimo schisma iam ante de ecclesia profugum et ab Africanis episcopis damnatum, ac deinde ab hereticis schismaticisque pseudo-episcopum in Africa ordinatum fuisse, supra docuimus; adeoque hic pro episcopo haberi non poterat. Testatur autem S. Augustinus in epistola 43, alias 162, suo etiam tempore Presbyteris, ceterisque inferioris ordinis clericis permissum non fuisse ad apostolicam Sedem appellare; quod tamen episcopis licuisse, tum ibi, tum alibi affirmat. Conuenerat itaque inter Africanos antistites, ut clerici episcopis inferiores in sua quique prouincia iudicarentur, idque hand dubie assentiente romano Pontifice, ne appellationes ad Sedem Apostolicam nimium frequentes essent, et iniustis criminationibus occasionem darent. Ut uero hec prohibitio tempore S. Augustini non obstabat, quo minus hic tum alibi sepius, tum loco citato, romane Ecclesie, in qua semper, ut ibidem loquitur, apostolice cathedre uiguit primatus, potestatem  in ceteros Episcopos primatumque agnosceret; ita nec ex simili S. Cypriani facto contra eumdem primatum potest concludi. Falsum autem est, quod Fellus heterodoxus in Anglia episcopus  sanctissimo presuli impudenter affingit: scilicet, beato martyre illo iudice, pro desperatis et perditis habendos esse, quibus minor uidetur auctoritas episcoporum in Africa, quam uel Cornelii ipsius, in Petri cathedra Rome sedentis. Etenim, si quis totum locum, attente consideret, fatebitur, Episcoporum in Africa auctoritatem non S. Cornelio, sed paucis desperatis et perditis, Fortunati scilicet ac Felicissimi asseclis, a S. Cypriano opponi. Subdit enim: Iam causa eorum cognita est, iam de eis dicta sententia est, nec censure congruit sacerdotum mobilis atque inconstantis animi leuitate reprehendi . . . Si eorum, qui de illis priore anno iudicauerunt, numerus cum presbyteris et diaconibus computetur, plures tunc affuerunt iudicio, et cognitioni, quam sunt iidem isti, qui cum Fortunato nunc uidentur esse coniuncti. Scire enim debes, frater carissime, eum posteaquam  pseudepiscopus ab hereticis factus est, iam pene ab omnibus esse desertum. Itaque S. Cyprianus ibidem sic fere argumentatus est: statutum est ut episcopali ordine inferiores clerici in diecesi sua causam agerent: atqui Fortunati, Felicissimique ac ceterorum causa apud nos discussa, de eaque iam dicta sententia est, atque adeo audiendi illi Rome non sunt, nisi forte quis paucis illis desperatis et perditis magis credendum existimauerit, quam tanto episcoporum in Africa, aliorumque clericorum numero, qui priori anno de iis iudicarunt, multoque plures fuerunt. quam qui nunc Fortunato adherentes, ad sedem apostolicam appellarunt. Hanc ego genuinam uerborum sententiam esse existimo: at si quis uoces istas paucis desperatis  et perditis non in auferendi, sed dandi casu accipiendas esse contenderit, nec sic tamen Felii commentum extundet, aut Afrorum presulum auctoritatem pontificie hic equiparatam probabit, cum sensus tum esse possit: nisi forte pauci isti schismatici existiment, auctoritatem Afrorum antistitum minorem esse, quam ut eorum sententie secundum ea, que de appellationibus decreta fuerunt, se subiicere debeant. Istud certum est, ibidem nullam Africanorum sedium cum romana cathedra comparationem institui, Fortunatumque et eius sectatores, desperatos et perditos dici propter heresim ac scelera sua, non quia ad Pontificem appellauerant.





[EPISTOLA.]





MONITUM.

Concilio Carthaginensi uII, ab Ecclesia catholica reprobato, epistolam S. Cypriani ad Iubaianum grece et latine hic subiungimus ex Collectione Canonica Ioannis Zonare, monachi, qui fuerat magnus Drungarius Bigla et primus a secretis imperatoris. Theodorus Balsamon epistolam Cypriani retulit quidem in suam quoque collectionem, sed episcoporum sententias pretermisit et concilii acta. LABB.





[1Kb] Synodus  Carthagine habita, cui prefuit magnus Cyprianus, et sanctus martyr, cum esset episcopus Carthaginensis. IOANNIS ZONARAE PRAEFATIO.


Est hec synodus ex omnibus antiquissima. Nam aliis quidem antiquior est que Antiochie in Syria contra Paulum Samosatenum, Aureliano Romanorum imperatore, celebrata fuit; hec uero uetustate illam quoque antecedit. Magnus siquidem Cyprianus  Decio imperatore martyrii cursum confecit: at uero longo interuallo post Decium Aurelianus fuit. Multi siquidem, Decio extincto, regnauere imperatores, quibus demum Aurelianus  in imperio suffectus est, itaque longe hec synodus ex omnibus antiquissima. In ea porro quatuor supra octoginta episcopi congregati sunt, ac de iis qui, abdicata heresi, resipiscunt, ac schismaticis qui ad Ecclesiam reuertuntur, an baptizandi forent quesitum. Iouianus siquidem episcopus nescio quis, et cum eo episcopi alii, ea de re an scilicet eiusmodi homines baptizare oporteret, Cyprianum per epistolam consuluerant. Tunc enim Nauatus  quoque eorum secte qui Cathari, hoc est puri, dicebantur, se principem profitebatur, Romane Ecclesie presbyter, schismaticus proprie, non hereticus. Nec enim in iis que ad dogmata pertinent, ullo pacto a Catholicis dissentiebat, sed qui aduersis Christiane reipublice temporibus, malo uicti, succubuissent, diisque immolassent, ad penitentiam non admittebat. Cum  uero Ecclesie Romanorum prefactus eo tempore Cornelius, cum sibi subiectis episcopis, agitata questione eos quoque qui immolauerant ad penitentiam admittendos esse decreuissent; neque tamen Nauatus aliquid de pertinacia remitteret, illum ab Ecclesie corpore excisum, quippe fratrum osorem, decreto promulgauere. Alios uero ille sectatores nactus, seorsim conuentus peragere, schismate que hinc inde suis gregalibus Ecclesiam lacerare adortus est. Cum ergo de schismaticis et hereticis esset a Iouiano quesitum, ad eum eiusque cepiscopos magnus Cyprianus, cum sua synodo rescribens, subiectam epistolam exarauit.





. . 


, . , , . , , , ,  . . , , , . , , . , , , . , . , ,  , , . , , . , .



[1Kb] EPISTOLA MAGNI CYPRIANI Ad  Iouianum eiusque episcopos.


Cum in communi concilio essemus, dilecti fratres, legimus litteras a uobis missas, de iis qui ab hereticis uel schismaticis baptizari uisi sunt, uenientibus ad catholicam Ecclesiam, que una est, in qua baptizamur et regeneramur. De quibus confidimus, uos quoque qui in illa agetis, catholice Ecclesie canonis firmitatem tenere: tamen quoniam nobiscum estis communionis participes, et propter communem dilectionem de eo querere uoluistis, non nouam sententiam neque nunc fundatam afferimus; sed que olim ab antiquioribus accuratissime et diligentissime fuit examinata, eam a uobis obseruandam uobis communicauimus, et coniungimus,  id quoque nunc statuentes, quod semper fortiter stabiliterque tenuimus, ut nemo possit baptizari extra Ecclesie catholice Baptismum. qui unus est, et in sola catholica Ecclesia reperitur. Scriptum est enim: Me reliquerunt fontem aque uiue, et foderunt sibi lacus perforatos, qui aquam continere nequeunt. Et rursus sacra Scriptura hoc presignificans dicit: Ab aqua aliena abstinete, et ex fonte alieno ne bibite. Oportet autem aquam primum purgari et sanctificari a sacerdote, ut possit proprio Baptismate hominis qui baptizatur peccata eluere. Nam et per Ezechielem prophetam dicit Dominus: Et aspergam uos aqua pura, et mundabo uobis cor nouum, et spiritum nouum dabo uobis; et cum dicat Dominus in Numeris: Et omnia que tanget immundus, immunda  erunt: quomodo potest baptizans dare alii remissionem peccatorum, qui non potest propria peccata extra Ecclesiam dimittere? Sed et ipsa interrogatio que fit in Baptismate, est testis ueritatis; dicentes enim ei qui examinatur: Credis uitam eternam et remissionem peccatorum accipere? nichil aliud dicimus, quam quod in catholica Ecclesia hec dari possunt. Apud hereticos autem, ubi Ecclesia non est, haberi non potest peccatorum remissio: et ideo qui hereticorum patrocinium suscipiunt, uel debent interrogationem mutare, uel ueritatem intueri. Necesse est etiam eum qui baptizatus est, inungi, ut accepta unctione, fiat Christi particeps. Sanctificare autem oleum non potest hereticus, qui nec altare habet, nec Ecclesiam. Non potest autem omnino Chrisma  esse apud hereticos. Nobis enim clarum est, nullo modo apud illos sanctificari posse oleum ad gratiarum actionem. Scire enim, et non ignorare debemus quod scriptum est: Oleum peccatoris non impinguet caput meum. Quod quidem etiam olim significauit sanctus Spiritus in Psalmis, ne forte abductus aliquis, et a recta uia aberrans, apud hereticos, Christi aduersarios, inungatur. Quomodo autem pro eo qui baptizatus est peccabitur, non sacerdos, sed sacrilegus, et peccator? dicente Scriptura, quod Deus peccatores non audit, sed si quis est pius ac religiosus, et eius uoluntatem  facit, eum audit. Per sanctam Ecclesiam peccatorum remissionem intelligimus: Quis autem dare potest id quod ipse non habet? uel quomodo potest operari spiritalia, qui Spiritum sanctum abiecit? Et ideo etiam renouari debet qui ad Ecclesiam accedit, ut intus per sanctos sanctificetur. Scriptum est enim: Sancti eritis, sicut et ego sanctus sum, dicit Dominus, ut qui in errorem seductus est, in uero et ecclesiastico Baptismate, ipse quoque hoc exuat, qui homo ad Deum accedens et sacerdotem querens, in errore inuentus in sacrilegium incidit. Est enim hereticorum et schismaticorum heresim probare, eos qui ab illis baptizati sunt comprobare. Non enim potest in parte ualere; si enim non potuit is qui est extra habere spiritum, non potest uenientem baptizare,  cum sit unus Baptismus, et unus sanctus Spiritus, et una Ecclesia, a Christo Domino nostro dicente, ab initio supra Petrum apostolum fundata unitate. Et ideo que ab eis facta sunt, cum sint falsa et uana, omnia sunt reprobata. Neque enim potest esse Deo gratum et acceptum quod fit ab illis, quos Dominus hostes et aduersarios dicit in Euangeliis: Qui non est mecum, contra me est, et qui non colligit mecum, dispergit. Quin etiam beatus apostolus Ioannes precepta Domini seruans, in Epistola prescripsit: Audiuistis quod antichristus uenit, et nunc etiam multi antichristi facti sunt. Unde cognoscimus quod extrema hora est. Ex nobis exierunt, sed non erant ex nobis. Unde et nos intelligere et cogitare debemus, si Dei inimici, et qui antichristi sunt nominati,  Domini gratiam dare non possunt, ideo nos qui sumus cum Domino, et Domini unitatem tenemus, ut pro eius dignitate suppeditantes, sacerdotium eius in Ecclesia gerimus, quecumque aduersarii et ipsius generis hostes, et antichristi faciunt, reprobare, remouere, et abiicere, et pro profanis habere debemus: iisque qui ab errore et peruersitate ueniunt, uere et ecclesiastice fidei omnino cognitionem dare, diuine potentie mysterium, et unitatis, et fidei, et ueritatis.

ZONARAS. Epistola hec, quoscumque ab hereticis, aut schismaticis baptizatos, si ad Ecclesiam catholicam se recipiant, iterum baptizari iubet, eamque sententiam uariis epichirematibus ac enthymemathibus, Scriptureque testimoniis confirmat. At uero secunda ecumenica  synodus canone septimo, non omnes qui ex heresi demigrant, Baptismo iterum expiandos, sed alios quidem si datis libellis suam preterea quisque heresim omnemque a catholica et apostolica Dei Ecclesia alienum errorem execrentur, charactere notatos, hoc est sancto Chrismate inunctos admitti oportere decernit; alios uero omnes, ex quibus nonnullos nominatim designat, baptizari, atque ut  Grecos admitti iubet. Qui quidem etiam canon suo loco explicatus est: proindeque eius canonis constitutionem a sanctis postea Patribus receptam haud fuisse facile apparet. Cum igitur de eadem re duo synodi contraria inter se decreta protulerint, potior  habenda est secunde synodi constitutio, quippe que et posterior fuit et ecumenica, in qua omnes scilicet quicumque patriarcham sedem obtinent, aut ipsimet patriarche, aut ipsorum legati affuerunt. Porro hunc canonem nequaquam a sanctis Patribus uniuersis receptum fuisse, uel ex secundo canone synodi in Trullo habite, que sexta dicitur, intelligi licet. Ibi namque sancti Patres eis canonibus quorum rata auctoritas esse debet sigillatim enumeratis, de hoc canone totidem omnino uerbis ita pronuntiant. Preterea uero, inquiunt, et a Cypriano, qui Afrorum regionis fuit archiepiscopus, et martyr, et a synodo que sub eo fuit editum canonem, qui in illorum presulum locis tantummodo iuxta traditam ab eis consuetudinem seruatus est. Ex hoc loco igitur, primis quoque temporibus canonem hunc nequaquam  apud omnes ualuisse facile apparet. Hic igitur est textus epistole: Que uero in communi disceptatione dicte sunt a singulis, qui in synodo conuenerant, ita se habent:

Cyprianus dixit:

Audistis, college dilectissimi, quid mihi Iubaianus, cepiscopus noster, scripserit consulens mediocritatem nostram de illicito et profano hereticorum Baptismo, et quid ego ei rescripserim, censens licet, quod semel atque iterum et sepe censuimus hereticos ad Ecclesiam uenientes Baptismo  baptizari et sanctificari oportere. Item lecte sunt uobis et alie littere Iubaiani, quibus pro sua sincera et religiosa deuotione ad epistolam  nostram rescribens, non tantum consensit, sed etiam instructum se esse gratias confessus egit. Superest ut de hac ipsa re quid singuli sentiamus, proferamus, neminem iudicantes, ut a iure communionis aliquem, si diuersum senserit, amouentes. Neque enim quisquam nostrum episcopum se  constituit, aut tyriannico terrore ad obsequendi necessitatem collegas suos adigit, quando habeat omnis episcopus pro licentia libertates et potestatis, sue arbitrium proprium, tamquam iudicari ab alio non possit cum nec ipse possit alterum iudicare: sed exspectemus uniuersi iudicium Domini Nostri Iesu Christi, qui unus et solus habet potestatem et preponendi nos in Ecclesie sue gubernatione, et de actu nostro iudicandi.

 1. Cecilius a Bilta dixit:

Ego unum Baptismo in Ecclesia sola scio, et extra Ecclesiam nullum. Hoc erit unum, ubi spes uera est, et fides certa. Sic enim scriptum est: Una fides (una [ unum Baptisma . Non apud hereticos, ubi spes nulla est, et fides falsi, ubi omnia per mendacium aguntur, ubi exorcizat demoniacus: sacramentum interrogat, cuius os et uerba cancer emittunt: fidem dat infidelis, ueniam delictorum tribuit sceleratus, et in nomine Christi tingit Antichristus: Benedicit a Deo maledictus: uitam pellicetus mortuus, pacem dat impacificus, Deum inuocat blasphemus, sacerdotium administrat profanus, ponit altare sacrilegus  Deo sacrificium offert qui diabolo seruit. Dicant, qui illis assistunt, hec omnia falsa esse de hereticis. Ecce ad qualia Ecclesia consentire cogitur, ut sine Baptismo ac uenia delictorum communicare compellatur, quam rem fratres fugere ac uitare debemus, et a tanto scelere nos separare, et unum baptisma tenere, quod soli Ecclesie a Deo concessum est.

2. Primus Felix a Migirpa dixit:

Censeo omnem hominem ab heresi uenientem Baptizandum. Frustra enim illic putat se esse baptizatum, cum non sit Baptisma, nisi in Ecclesia unum et uerum, quia et Deus unus et Ecclesia una, in qua stat unum Baptisma et sanctificatio, et quecumque alia ad salutem et uitam eternam spectant, perficiuntur. Nam que extra Ecclesiam exercentur, nullum habent salutis effectum.

3. Polycarpus ab Adrumeto dixit:

Qui hereticorum Baptisma probant nostrum reprobum  efficiunt.

4. Nouatus a Tamugade dixit:

Licet sciamus omnem Scripturam testimonium reddere de salutari Baptismo, debemus tamen fidem nostram exprimere, ut hereticos et schismaticos ad Ecclesiam uenientes, qui pseudobaptizati uidentur, uero Baptismo baptizemus. Et ideo omnes qui ad Ecclesiam conuersi sunt, omnes baptizaui, et quicumque ex clero ordinati uidebantur inter laicos recepi.

5. Nemesianus a Thubunis dixit:

Baptisma quod dat hereticus et schismaticus non esse uerum, ubique in Scripturis sanctis declaratum est: quoniam ipsi prepositi eorum falsi Christi sunt et falsi prophete.

6. Ianuarius a Lambese dixit:

Secundum Scripturarum sanctarum auctoritatem decerno hereticos omnes baptizandos, et sic in Ecclesiam sanctam admittendos.

7. Lucius a Castragalba dixit:

 Cum Dominus in Euangelio dixerit: uos estis salterre; si autem sal infatuatum fuerit in quo salietur? et manifestum sit hereticos, id est hostes Dei, non posse quemquam spiritali confessione uiuificare, quod infatuati sint, et extra Ecclesiam, accedentes eos sancto Baptismate baptizare debemus.

8. Crescens a Cirta dixit:

Censeo et ipse hereticos et schismaticos qui ad catholicam Ecclesiam uoluerint uenire, non ante recipiendos quam exorcizati et baptizati fuerint, exceptis iis qui in Ecclesia catholica fuerint ante baptizati et ab ea defecerint: ita tamen ut per manus impositionem in penitentiam Ecclesie reconcilientur.

 9. Nicomedes a Segermis dixit:

Mea sententia hec est, ut heretici ad Ecclesiam uenientes baptizentur, eo quod nullam foris peccatorum remissionem consecuti sint ad heretici baptizati.

 10. Secundianus a Carindia dixit:

Cum Dominus noster iehsu Christus dicat: Qui non est mecum contra me est, et Ioannes apostolus eos qui ab Ecclesia exeunt, antichristos dicat. Impossibile enim est ut ipsi gratie Dei et salutari baptismo inseruiant; et ideo censeo eos qui ad Ecclesiam confugiunt et a nobis esse baptizandos.

11. Felix a Bagai dixit:

Sicut cecus cecum ducens simul in foueam cadunt, ita hereticus hereticum baptizans simul cum eo in mortem cadit: et ideo baptizandus est apud  nos hereticus, ne nos uiui mortuis communicemus.

12. Successus ab Abbir Germaniceana dixit:

Hereticis aut nichil licet, aut totum licet: si possunt baptizare, possunt et dare Spiritum sanctum; si autem non habent, nec baptizare spiritaliter possunt: propterea censeo hereticos baptizandos esse.

13. Fortunatus a Thucabori dixit:

Qui extra Ecclesiam sunt, et contra Christum stantes, ut qui oues eius et gregem spargunt, baptizare foris non possunt.

14. Sedatus a Tuburbo dixit:

Omnibus uiribus nitendum est, ne quis heretico errore infectus et tinctus singulare et uerum Ecclesie  baptisma detrectet accipere, quo quisquis non fuerit baptizatus, a regno celorum fit alienus.

15. Priuatianus a Sufetula dixit:

Si heresis a Deo est, habebit hereticus et indulgentiam diuinam. Si uero a Deo non est, quomodo gratiam Dei aut habere, aut conferre alicui potest?

16. Munnulus a Girba dixit:

Domino dicente: Baptizate omnes gentes in nomine Patris, et Filii, et Spiritus sancti, manifeste scimus hereticos non habere nec Patrem, nec Filium, nec Spiritum sanctum. Debent igitur uenientes ad Ecclesiam baptizari, ut renascantur.

17. Politianus a Mileo dixit:

 Iustum est in Ecclesia baptizari eum, qui ab heresi uenit.

18. Theognis ab Hippone Regio dicit:

Secundum sacramentum Dei gratie celestis, quam accepimus, baptisma quod est in Ecclesia sancta nouimus.

19. Datiuus a Badis dixit:

Nos quantum in nobis est, hereticis non communicamus, nisi baptizari in Ecclesia fuerint, et remissionem peccatorum acceperint.

20. Priuatus a Susibus dixit:

Qui hereticorum baptismum probat, quid aliud quam hereticis communicat?

21. Hortensianus a Laribus dixit:

Nos unum baptisma, quod nonnisi in Ecclesia nouimus, Ecclesie uindicamus.

 22. Cassius a Macomadibus dixit:

Cum baptismata duo esse non possint, qui hereticis baptisma coneedit, baptisma sibi ipsi tollit. Censeo itaque baptizandos esse hereticos, cum ad Ecclesiam uenerint, absque his qui ab Ecclesie fidelibus separati, ab heresis tenebras transierant quos redeuntes oportet per manus impositionem restitui.

23. Ianuarius a uico Cesaris dixit:

Si non obtemperat error ueritati, multo magis ueritas non consentit errori. Et ideo nos Ecclesie assistimus, in qua presidemus, ut quos Ecclesia non baptizauit baptizemus.

24. Secundinus a Carpis dixit:

Si christiani sunt heretici, cur in Ecclesia Dei  non sunt? Sin autem christiani non sunt, fiant. Unde constat super filios alienos et sobolem Antichristi Spiritum sanctum per manus compositionem tantummodo non posse descendere.

25. uictoricus a Thabraca dixit:

Si licet hereticis baptizare et Spiritum sanctum ac remissam peccatorum dare, quid aduersus illos mentimur, ut hereticos illos appellemus?

26. Alius Felix ab Uthina dixit:

Confirmare debemus ut omnes heretici qui ad Ecclesiam accurrunt, baptizentur, ut omnis externa peruersitas purgata et sanctificata in melius reformetur.

27. Quietus a Baruch dixit:

 Si illi qui apud hereticos baptizantur remissionem peccatorum et uitam eternam consequuntur, cur ad Ecclesiam ueniant? Sin autem ad penitentiam ueniant, in qua baptismate uiuificantur, quod est in Ecclesia catholica, baptizari et sanctificari debent.

28. Castus a Sicca dixit:

Qui, contempta ueritate, presumit consuetudinem sequi, aut circa fratres inuisus est, quibus ueritas reuelata est, aut circa Deum ingratus est, qui reuelauit.

29. Eucratius a Thenis dixit:

uenientes ad Ecclesiam heretici integro et catholico baptismate baptizari debent, ut a peccatis purificati sanctificentur.

 30. Libosus uagentis dixit:

Dominus dixit: Ego sum ueritas; itaque ueritate manifestata cedat consuetudo ueritati, ut etsi in preteritum quis in Ecclesia hereticos non baptizabat, nunc baptizare incipiat.

31. Lucius a Thebeste dixit:

Hereticos blasphemos et iniquos uerbis uariis Scripturas sacras adulterantes anathemate percuti oportet atque idirco tales exorcizare ac baptizare debemus.

32. Eugenius ab Amedera dixit:

Et ego hoc idem censeo: hereticos baptizandos esse.

 33. Alius Felix ab Amacura dixit:

Et ipse secutus diuinarum Scripturarum auctoritatem, hereticos et schismaticos baptizandos esse pronuntio.

34. Ianuarius Muzulensis dixit:

Si heretici habent baptisma, nos non habemus; si nos habemus, heretici habere non possunt. Dubium autem non est Ecclesiam catholicam baptismo Christi uti, que sola Christi gratiam et caritatem et ueritatem possideat.

35. Adelphius a Thasualto dixit:

Sine causa quidem impugnant ueritatem, ut rebaptizare nos dicant. Siquidem Ecclesia hereticos non rebaptizat, sed baptizat.

36. Demetrius a Leptiminori dixit:

 Qui dicunt quia heretici uere et legitime baptizant, ipsi sunt qui non solum duo, sed et multa baptismata introducunt. Nam cum hereses multe sint, pro earum numero et baptismata computabuntur.

37. uincentius a Thibari dixit:

Hereticos scimus esse peiores quam  ethnicos: si ergo penitentiam agentes ad regulam ueritatis uenire uoluerint, prius exorcizari deinde baptizari eos oportet. Tunc enim possunt ad Christi pollicitationem uenire.

38. Marius a Mactari dixit:

Iudico hereticos, ut qui nichil habeant, esse baptizandos.

39. Satius a Sicilibba dixit:

 Si hereticis in baptismo ipsorum peccata donantur, sine causa ad Ecclesiam ueniunt. Nihil enim est, quod timere possunt, in iudicio Christi, si sunt remissionem peccatorum consecuti.

40. Aurelius ab Utica dixit:

Cum dicat Apostolus  Non communicandum peccatis alienis, censeo baptizandos esse hereticos, ut prius accipiant remissam peccatorum, et sic illis communicemus.

41. Iamnus a Germanica dixit:

Qui hereticorum baptisma probant, nostram improbant.

42. Lucianus a Rucuma dixit:

Si potest luci et tenebris conuenire, potest nobis  et hereticis aliquid esse commune. Propterea censeo hereticos baptizandos esse.

43. Pelagianus a Luperciana dixit:

Si heresis in Ecclesia non est, quomodo esse apud hereticos baptisma Ecclesie potest?

44. Iader a Midila dixit:

Una fides, unum baptisma: sed Ecclesie Catholice, licet baptizare.

45. Alius Felir a Marrazana dixit:

Eadem.

46. Paulus a Bobba dixit:

Si Deus uerax est quomodo esse apud hereticos baptismi ueritas potest, apud quos Deus non est?

 47. Pomponius a Dionysiana dixit:

Heretici baptizare non possunt, neque remissionem peccatorum dare, qui potestatem non habent, ut aut soluere aut ligare aliquid in terris possint.

48. uenantius a Thumisa dixit:

Qui baptisma Ecclesie commune cum heriticis facit, sponsam Christi adulteris prodit.

49. Aymnius ab Ansuaga dixit:

Nos unum baptisma accepimus, et ipsum tenemus, et exercemus. Qui autem dicit quia et hereticis licet baptizare, ipse duo baptismata facit.

50. Saturninus a uictoriana dixit:

Si licet hereticis baptizare, excusati sunt, et defensi illicita facientes; nec inuenies, quare eos  Christus aduersarios suos, aut Apostolus antichristos appellauerit.

51. Alius Saturninus a Thueca dixit:

Gentiles quamuis idola colant, tamen Deum patrem et creatorem cognoscunt et confitentur Dominum: in hunc Marcion blasphemat, et quomodo non erubescunt, qui Marcionis baptismum probant?

52. Marcellus a Zama dixit:

Cum peccata non nisi in Ecclesie baptismo remittantur, qui hereticum non baptizat, peccatori communicat.

53. Ireneus ab Usulis dixit:

Si ideo Ecclesia hereticum non baptizat, quod dicatur iam baptizatus esse, antefertur heresis, et maior  fit.

54. Donatus a Cybalina dixit:

Si est qui dicat esse apud hereticos baptismi gratiam, ante est ut ostendat et probet esse illic Ecclesiam.

55. Zosimus a Tharassa dixit:

Reuelatione facta ueritatis, cedat error ueritati.

56. Iulianus a Telepte dixit:

Scriptum est: Nemo potest aliquid accipere, nisi datum fuerit illi de celo . Si heresis de celo est, potest et celeste baptisma dare.

57. Faustus a Timida dixit:

Qui pro hereticis ecclesiastico baptismate intercedunt, illos christianos, et nos hereticos faciunt.

 58. Geminus a Furnis dixit:

Quod semel decreuimus, hoc et tenemus, ut ab hereticis uenientes baptizemus.

59. Rogatianus a Noua dixit:

Ecclesiam Christus instituit, heresim diabolus: quomodo ergo potest habere baptismum Christi synagoga diaboli?

60. Therapius a Bulla dixit:

Qui hereticis Ecclesie baptisma concedit, quid aliud quam sponse Christi proditor existit?

61. Lucius a Membresa dixit:

Scriptum est: Deus peccatores non audit; hereticus, qui peccator est, quomodo audiri in baptismo potest?

 62. Alius Felix ab Uslaccenis dixit:

In hereticis sine Ecclesie baptismo recipiendis, nemo consuetudinem rationi et ueritati preponat.

63. Alius Saturninus ab Auitinis dixit:

Si potest Antichristus dare alicui gratiam Christi, possunt et heretici baptizare qui appellati antichristi.

64. Quintus ab Aggiua dixit:

Deus unus est, et Ecclesia una, et baptisma unum. quomodo ergo illic baptizari aliquis potest, ubi Deus et Christus et Ecclesia non est.

65. Iulianus a Marciliana dixit:

Si potest homo duobus dominis seruire, Deo et  mammone, potest et baptisma duobus inseruire.

66. Tenax ab horreis Celie dixit:

Baptisma unum est, sed Ecclesie, cuius est uerum baptisma.

67. Alius uictor ab Assuris dixit similiter:

68. Donatulus a Caspe dixit:

Et ego semper hoc sensi, ut heretici, qui nichil foris consequi possunt, quando ad Ecclesiam ueniunt, baptizentur.

69. uerulus a Rusiccade dixit:

Homo hereticus dare  potest quod non habet; multo magis schismaticus, qui quod habebat amisit.

70. Pudentianus a Cuiculi dixit:

Si quis ex heresi uenerit, baptizari eum recte ac  iuste statutum est.

71. Petrus ab Hippone diarrytho dixit: Cum baptisma unum sit in sola catholica Ecclesia, idcirco eos qui ab hereticis et schismaticis ueniunt, ut qui nichil inde acceperint, in Ecclesia censeo baptizari oportere.

72. Alius Lucius ab Ausafa dixit:

Cum sit unus Deus et Pater, et Filius, et Spiritus sanctus, et una spes, et una Ecclesia, que apud hereticos facta sunt, rescindi debere dico, et eos qui inde ueniunt, in Ecclesia baptizandos esse.

73. Alius Felix a Gurgitibus dixit:

Ego censeo, ut secundum sanctarum Scripturarum precepta iniqui apud hereticos baptizati, si ad Ecclesiam confugerint, Ecclesie baptismate, ubi potestas omnis a Deo data est, baptizentur.

 74. Pusillus a Lamasba dixit:

Ego credo baptisma salutare non esse, nisi in Ecclesia catholica, et quando extra Ecclesiam fit, simulationem esse.

75. Saluianus a Ganzafala dixit:

Hereticos nichil habere constat, et ideo ad nos ueniunt, ut possint accipere quod non habent.

76. Honoratus a Tucca dixit:

Cum Christus ueritas sit, magis ueritatem quam consuetudinem sequi debemus: ut hereticos, qui ideo ad nos ueniunt, quia foris nichil accipere potuerunt Ecclesie baptismo sanctificemus.

77. uictor ab Octaua dixit:

 Sic et ipse sentio, ut qui ab heresi ueniunt, sine dubio baptizentur.

Clarius a Mascula dixit:

78. Manifesta est sententia Domini nostri Iesu Christi Apostolos suos mittentis, et ipsis solis potestatem permittentis, quibus nos successimus, eadem potestate Ecclesiam Dei gubernantes, et eos qui credunt baptizantes, et ideo heretici qui nec potestatem, nec Ecclesiam habent, neque baptizare Ecclesie baptismo possunt.

79. Secundianus a Tambeis dixit:

Non debemus hereticos nostra presumptione decipere, ut in Ecclesia Domini nostri Iesu Christi non  baptizati, cum iudicii dies uenerit, nobis imputent, quod per nos non sint baptizati, et indulgentiam ac remissionem peccatorum consecuti. Propter quod cum una Ecclesia et sit unum baptisma, quando ad nos conuertuntur, simul cum Ecclesia baptismum etiam consequi debent.

80. Aurelius a Chullabi dixit:

Ioannes apostolus in epistola sua dixit: Si quis ad uos uenit, et doctrinam Christi non habet, nolite eum admittere in domum, et aue illi ne dixeritis. Qui enim dixerit illi: Aue, communicat uerbis et factis eius malis. Quomodo igitur admitti in domum Dei possunt, aut quomodo cum eis sine Ecclesie baptismo communicare possumus, quin simul et malis eorum factis communicemus?

81. Licteus a Gemellis dixit:

Cecus si cecum ducat, ambo in foueam cadunt. Cum ergo hereticos constet non posse illuminare quemquam, cum ipsi ceci sint, talium baptisma non ualet.

82. Natalis ab Oea dixit:

Tam ergo presens, quam Pompeius Sabratensis, quam etiam Dioga Septimagnensis, qui mihi mandauerunt, corpore quidem absentes, sed spiritu presentes, censemus, quod et multi cepiscopi nostri, quod heretici communicationem habere nobiscum non possunt, nisi a nobis fuerint baptizati.

83. Iunius a Neapoli dixit:

Ab eo quod semel censuimus, non recedo, ut hereticos  uenientes ad Ecclesiam baptizemus.

84. Cyprianus a Carthagine dixit:

Meam sententiam plenissime exprimit epistola que ad Iubaianum collegam nostrum scripta est, hereticos secundum euangelicam et apostolicam contestationem aduersarios Christi et antichristos appellatos quando ad Ecclesiam uenerint, unico Ecclesie baptismo baptizandos esse, ut possint fieri de aduersariis amici et de antichristis Christiani.

Zonaras. He sunt igitur Patrum sententie, qui cum magno Cypriano in concilio isto conuenerant; sed nec apud omnes hereticos, nec apud schismaticos ualuerunt. Nam secunda synodus ecumenica, ut iam dictum est, hereticos nonnullos excepit, ac sine baptismo recipiendos illos sanxit, sancto chrismate tantum unctos et propriam  heresim singulos anathematizantes, et omnes simul. Atque hac de causa neque exposite sunt he sententie, utpote minus necessarie, et que non promouerent, sed et compendiose perscripte.



.


, , . , , , , , , , ,  , , . , , . , . , , . , , .  , , , . , , , . , , , , , . ,  , . , , . . , . , , . , , , , ,  , , , , , , . , . , . , , ,  , , . . , , . , , , . , .  , , , , , , , , , , .

. , , .  , , , , , . , , , . , . , , ,  , , , , , . , , , . , , . , .



, , , , , , , , . , ,  . , , , . , , , , . , , .



, , . , , . , , . , , , , , , , , , , , , , . . ,  . , , , , , .

, . , , , , , , , . , .

, .

 

 , , . , .

, .

, .

 , , , , .



, , , ,  . .

 

 , .

, . . , .

, .  , .

, , , .

, , , , .

, ,  , , .

, . ,

, , , , , , .

 .

, , , , .

, , , .

, ,

.

, , .

 

, , , , , , , .

, . ,  , .



,  , . , , .

, , ,

, .

 , , , , .

, , , , .

.

, .



, , , .



, , .

, .



, , .

 ; , . , .

, , .



, , , , , .

, , , .

.

 , , , , .



, , , .

, .

,  .

,

, .

.



, ,



, , .



, .



, , , .

,  , .

, ,

, , , .

, ,  .

, .

, .

, , , .

, ,  .

, .

,

,

.

, ,



, .

, , .

, , , ,

,  , .

, , .

, , , , .

 , , .

,  .

, , , .

, , , , .

, , , , , , .



, , , .

, , .

, , , , , , .

 , , .

, , , , , , .

,  , , , , , , , .

, , , , , , ,

, , , , .



, , , , , , , .

,  .

, , , , , , .

. , ,  , , , , , , , , .





CONCILIUM uIII HABITUM CIRCA ANNUM CCLuII.

Quamuis persuasum omnino habeam S. Hieronymum lapsum fuisse quum scripsit eosdem episcopos Africanos qui rebaptizationem cum S. Cypriano sanciuerant, rursum conuenientes, nouum emisisse decretum, ac sententiam de Baptismo suam mutasse,  putaui tamen dandum esse in hac uestra collectione locum huic episcoporum conuentui, quemadmodum nonnulla concilia referuntur in uulgatis editionibus conciliorum, que tamen constat habita non fuisse, tantum ne quid istius argumenti pretermittatur, siue uerum illud, siue falsum sit. Ait ergo Hieronymus in Dialogo aduers. Lucifer., illos ipsos episcopos qui cum beato Cypriano statuerant hereticos esse rebaptizandos, ad antiquam consuetudinem reuolutos, nouum emisisse decretum, quo uidelicet damnabatur superioris concilii doctrina de baptismo hereticorum.

Huic Hieronymi opinioni multa repugnare uidentur. Primum enim, constat auctoritate concilii Arelatensis,  uiguisse per multa tempora post Cyprianum doctrinam de rebaptizatione apud Afros. Deinde, istud ipsum probatur etiam ex concilio Carthagine habito apud Gratum episcopum; quod licet constiterit ex episcopis quorum animus abhorrens erat a rebaptizatione,  euincit tamen eam doctrinam nondum abolitam fuisse apud Afros, tametsi plerique contra sentirent. Preterea, concilium Cypriani adhuc euo uincentii Lirinensis in auctoritate fuisse constat, probat exemplum Donatistarum, qui, ut ait idem uincentius, et  constat ex gestis collationis Carthaginensis et ex pluribus Augustini locis, illius auctoritate concilii rebaptizare se iactitabant. Denique, nullum noui istius decreti testimonium alibi exstat in tota antiquitate. Quod tamen si fuisset, haud dubie eo usi frequenter essent aduersarii Donatistarum. Contra, Augustinus in Epistola XLuIII annotat non inueniri Cyprianum sententiam de rebaptizandis hereticis suam correxisse; quod etiam colligi abunde potest ex cap. uIII, lib. II, contra Gaudentium. Itaque fieri potest ut Hieronymus, cum uideret rebaptizationem a Catholicis Afris reiici, fortassis odio aduersus Donatistas, putauerit Afros ad antiquam consuetudinem reuolutos esse statim post concilium habitum sub Cypriano,  quemadmodum Augustinus in lib. III de Baptismo, cap. 2, ait illos ad pristinam consuetudinem rediisse post Agrippinum. STEPH. BALUZIUS. 





[EPISTOLAE DE BAPTISMATE HAERETICORUM.]





EPISTOLAE DIONYSII ALEXANDRINI EPISCOPI AD STEPHANUM PAPAM FRAGMENTUM.



PROeMIUM.
[2Kb]

Subnexo fragmento Eusebius premittit: Ad Stephanum Dionysius primam earum, que de Baptismo conscripte sunt, epistolam exarauit: cum non mediocris controuersia exorta esset, utrum eos, qui ex qualibet heresi conuertuntur, Baptismo purgari oporteret. Quippe antiqua consuetudo inualuerat, ut in eiusmodi suscipiendis sola manuum impositio cum precationibus adhiberetur. Primus Cyprianus qui Carthaginensem tunc regebat ecclesiam, nonnisi per baptismum prius ab errore mundatos admittendos esse censuit. uerum Stephanus nichil aduersus traditionem, que iam inde ab initio obtinuerat, innouandum ratus, grauissime id tulit. Ad hunc igitur cum de hoc argumento multa Dionysius per litteras scripsisset, illi sub finem significat omnes ubique ecclesias, mollito iam persecutionis furore, Nouati turbulentam nouitatem detestantes, inter se pacem iniisse. Sic autem scribit .

Scias autem, frater, cunctas per Orientem et ulterius positas Ecclesias, que prius erant discisse, nunc  [2Kb] tandem ad unitatem reuersas esse, et omnes ubicumque ecclesiarum antistites unum idemque sentire, et ob redditam insperato pacem incredibili gaudio exsultare, Demetrianum scilicet episcopum Antiochie, Theoctistum Cesaree, Mazabenem Aelie post mortem Alexandri, Marinum Tyri, Laodicee Heliodorum post obitum Thelymidris, Helenum Tharsi et omnes Cilicie ecclesias, Firmilianum cum omni Cappadocia. Solos enim illustriores episcopos nominaui, ne forte epistola nostra prolixior, et oratio molestior redderetur. Syrie quidem tote et Arabia, quibus identidem necessaria suppeditatis, et quibus litteras nunc scripsistis, Mesopotamia quoque et Pontus ac Bithynia, et ut uno uerbo absoluam, omnes ubique terrarum letitia gestiunt ob hanc concordiam  fraternamque caritatem laudantes Deum.

 , , ,  , , , , , , , , . , , . , , , , , ,




EPISTOLA S. CYPRIANI AD QUINTUM. DE HAERETICIS BAPTIZANDIS.

 [211Kb]

I. Cyprianus [a 1Kb] Quinto fratri salutem.---Retulit ad me, frater carissime, Lucianus compresbyter noster, te desiderasse ut significaremus tibi [b 1Kb] quid sentiamus de his qui apud hereticos et schismaticos baptizati uidentur. De qua re quid nuper in concilio plurimi cepiscopi cum compresbyteris qui aderant censuerimus, ut scires, eiusdem epistole exemplum tibi misi. Nescio etenim qua presumptione ducuntur quidam de collegis nostris, ut putent eos qui apud hereticos [c 1Kb] tincti sunt, quando ad nos uenerint, baptizari non oportere, eo quod dicant unum baptisma  esse, quod unum scilicet in Ecclesia catholica est. Que Ecclesia [d 1Kb] , si una est, esse baptisma extra Ecclesiam  non potest: nam, cum duo baptismata esse non possint, si heretici uere baptizant, ipsi habent baptisma; et qui hoc illis patrocinium de auctoritate sua prestat, cedit illis et consentit, ut [e 1Kb] hostes et aduersarii Christi habere uideantur abluendi et purificandi et sanctificandi hominis potestatem. Nos autem dicimus eos qui inde ueniunt, non rebaptizari apud nos, sed baptizari. Neque enim accipiunt illic aliquid ubi nichil est; sed ueniunt ad nos ut hic accipiant ubi et gratia et ueritas omnis est, quia et gratia et ueritas una est. Porro autem quidam de collegis nostris malunt hereticis honorem dare quam nobis consentire; et, dum unius baptismi asseueratione baptizare uenientes nolunt, sic, aut duo baptismata ipsi faciunt, dum et apud hereticos baptisma esse dicunt, aut certe, quod est grauius, hereticorum sordidam  et profanam tinctionem, uero et unico et legitimo Ecclesie catholice baptismo preponere et preferre  contendunt: non considerantes scriptum esse: Qui baptizatur a mortuo, quid proficit [a 1Kb] lauatio eius ? Manifestum est autem eos qui non sunt in Ecclesia Christi, inter mortuos computari, nec posse ab eo uiuificari alterum qui ipse non uiuat; quando una sit Ecclesia, que, uite eterne gratiam consecuta, et uiuit in eternum et uiuificat Dei populum.

[237Kb] II. Et dicunt se in hoc ueterem consuetudinem sequi, quando apud ueteres hereseos et schismatum prima adhuc fuerint initia, [b 1Kb] ut hi illic essent qui de Ecclesia recedebant, et hic [c 1Kb] baptizati prius fuerant; quos tunc tamen ad Ecclesiam reuertentes, et penitentiam agentes, necesse non erat baptizare. Quod  nos quoque hodie obseruamus, ut quos constet hic  baptizatos esse, et a nobis ad hereticos transisse, si postmodum peccato suo cognito, et errore digesto, ad ueritatem et matricem redeat satis sit in penitentiam manum imponere; ut, quia [d 1Kb] ouis fuerat, hanc ouem [e 1Kb] abalienatam et errabundam in ouile suum pastor recipiat. Si autem qui ab hereticis uenit, baptizatus in Ecclesia prius non fuit, sed alienus in totum et profanus uenit, baptizandus est, ut ouis fiat, quia una est aqua in Ecclesia sancta que oues faciat. Et idcirco, quia nichil potest esse commune mendacio et ueritati, tenebris et luci, morti et immortalitati, antichristo et Christo, per omnia debemus Ecclesie catholice unitatem tenere, nec in aliquo fidei et ueritatis hostibus cedere. Non est autem de consuetudine  prescribendum, sed ratione uincendum. Nam  nec Petrus, quem primum Dominus elegit, et super quem edificauit Ecclesiam suam, cum secum Paulus de circumcisione postmodum disceptaret, uindicauit sibi aliquid insolenter, aut arroganter assumpsit, ut diceret se primatum tenere, et obtemperari a nouellis et posteris sibi potius oportere. Nec despexit Paulum, quod Ecclesie prius persecutor fuisset, sed consilium ueritatis admisit, et rationi legitime quam Paulus uindicabat, facile consensit; documentum scilicet nobis et concordie et patientie tribuens, ut non pertinaciter nostra amemus, sed que aliquando a fratribus et collegis nostris utiliter et salubriter suggeruntur, si sint uera et legitima,  [a 1Kb] ipsa potius nostra ducamus. Cui rei Paulus quoque prospiciens et concordie et paci fideliter consulens, in Epistola sua posuit, dicens: Prophete autem duo aut tres loquantur, et ceteri examinent. Si autem alii [b 1Kb] reuelatum fuerit sedenti, ille prior taceat . Qua in parte docuit et ostendit multa singulis in melius reuelari, et debere unumquemque, non pro eo quod semel imbiberat et tenebat, pertinaciter congredi, sed, si quid melius et utilius exstiterit, licenter amplecti. Non enim uincimur quando offeruntur nobis meliora, sed instruimur, maxime in his que ad Ecclesie unitatem pertinent, et spei et fidei nostre ueritatem; [c 1Kb] ut nos sacerdotes Dei et  Ecclesie eius, de ipsius dignatione, prepositi, sciamus remissam peccatorum non nisi in Ecclesia dari posse, nec posse aduersarios Christi quicquam sibi circa eius gratiam uindicare. Quod quidem et Agrippinus, bone memorie uir, cum ceteris cepiscopis suis, qui illo tempore in prouincia Africa et Numidia Ecclesiam Domini gubernabant, statuit et, librato consilii communis examine, firmauit. Quorum sententiam et religiosam et legitimam et salutarem, fidei et Ecclesie catholice congruentem, nos etiam secuti sumus. Et quales super hac re litteras fecerimus ut scires, exemplum earum ad [a 1Kb] notitiam tam tuam quam cepiscoporum nostrorum qui illic sunt, pro communi dilectione, transmisimus. Opto te, frater carissime, semper bene ualere.



[2Kb] ANNO CHRISTI CCLuI. EPISTOLA S. CYPRIANI AD IUBAIANUM, DE HAERETICIS BAPTIZANDIS.



ARGUMENTUM.---Anno Christi CCLuI, paulo post concilium Carthaginense uII, longam scripsit epistolam Cyprianus ad episcopum Iubaianum; is consuluerat Cyprianum de Baptismo, simulque miserat epistolam, non a se, sed ab alio scriptam, aduersus sententiam Cypriani.  Refellit hanc epistolam Cyprianus et summo studio colligit quidquid ad cause sue defensionem ualere existimabat. Mittit etiam Iubaiano exemplum epistole ad Numidas et ad Quintum ac forte proxime synodi decreta.

[3Kb] I. Cyprianus Iubaiano fratri salutem. Scripsisti mihi, frater carissime, desiderans [b 1Kb] significari tibi motum animi nostri quid nobis uideatur de hereticorum Baptismo, qui, foris positi et extra Ecclesiam constituti, uindicant sibi rem nec iuris nec potestatis. Quod nos nec ratum possumus nec legitimum computare [c 1Kb] , quando hoc apud eos esse constet illicitum. Et quoniam iam super hac re quid sentiremus litteris nostris expressimus, ut compendium facerem, exemplum  earumdem litterarum tibi misi, quid in concilio, cum complures adessemus, decreuerimus, quid item postea Quinto, college nostro, de eadem re querenti rescripserim. Et nunc quoque cum in unum conuenissemus tam prouincie Africe quam Numidie episcopi, numero septuaginta et unus, hoc idem denuo sententia nostra firmauimus, statuentes unum baptisma esse quod sit in Ecclesia catholica constitutum, ac per hoc non rebaptizari, sed baptizari a nobis quicumque [d 1Kb] ab adultera et profana aqua ueniunt abluendi et sanctificandi salutaris aque ueritate.

 [1Kb] II. Nec nos mouet, frater carissime, quod in litteris tuis complexus es, Nouatianenses rebaptizare eos quos a nobis sollicitant, quando ad nos omnino non pertineat quid hostes Ecclesie faciant, dummodo teneamus ipsi potestatis nostre honorem et rationis [a 1Kb] ac ueritatis firmitatem. Nam Nouatianus, simiarum more, que cum homines non sint, humana [b 1Kb] tamen imitantur, uult Ecclesie catholice auctoritatem sibi et ueritatem uindicare, quando ipse in Ecclesia non sit, immo adhuc insuper contra Ecclesiam rebellis et hostis extiterit. Sciens etenim unum esse baptisma, hoc unum sibi uindicat ut apud se esse Ecclesiam dicat et nos hereticos faciat. Nos autem, qui Ecclesie unius caput et radicem tenemus, pro certo scimus et fidimus nichil illi extra Ecclesiam licere, et  Baptisma [c 1Kb] quod est unum, apud nos esse, ubi et ipse baptizatus prius fuerat, quando diuine unitatis et rationem et ueritatem tenebat. Quod si in Ecclesia baptizatos rebaptizandos foris extra Ecclesiam Nouatianus existimat, a se incipere debuerat, ut prior extraneo et heretico baptismo rebaptizaretur, qui post Ecclesiam immo et contra Ecclesiam baptizandos foris opinatur. Quale est autem ut, quia hoc Nouatianus facere audet, nos putemus non esse faciendum? Quid ergo? quia et honorem cathedre sacerdotalis Nouatianus usurpat, num idcirco nos cathedre renuntiare debemus? Aut quia Nouatianus altare collocare et sacrificia offerre contra fas nititur, ab altari et sacrificiis cessare nos oportet, ne paria et similia cum illo celebrare uideamur? uanum prorsus  et stultum est ut, quia Nouatianus extra Ecclesiam uindicat sibi ueritatis imaginem, relinquamus Ecclesie [d 1Kb] ueritatem.

[1Kb] III. Apud nos autem nos noua aut repentina res est, ut baptizandos censeamus eos qui ab hereticis  ad Ecclesiam ueniunt, quando multi iam anni sint et longa etas ex quo sub Agrippino bone memorie uiro conuenientes in unum episcopi plurimi hoc statuerint, atque exinde in hodiernum tot millia hereticorum in prouinciis nostri ad Ecclesiam conuersi, [e 1Kb] non aspernati sint neque cunctati, immo et rationabiliter et libenter amplexi sint ut lauacri uitalis et salutaris Baptismi gratiam consequerentur. Neque enim difficile est doctori uera et legitima insinuare [f 1Kb] ei qui heretica prauitate damnata, et ecclesiastica ueritate comperta, ad hoc uenit [g 1Kb] ut discat, ad hoc discit ut uiuat. Nos non debemus stuporem [h 1Kb] hereticis patrocinio consensus nostri augere, cum libenter ac prompte obtemperant ueritati.

[1Kb] Iu. Plane, quoniam inueni in epistola cuius exemplum  ad me transmisisti, scriptum esse quod querendum non sit quis baptizauerit, quando is qui baptizatus sit accipere remissam peccatorum potuerit secundum quod credidit, pretereundum hunc locum non putaui, maxime cum in eadem epistola animaduerterim etiam Marcionis fieri mentionem, ut nec ab ipso uenientes dicat baptizari oportere, quod iam in nomine Iesu Christi baptizati esse uideantur. Considerare itaque debemus fidem eorum qui foris credunt, an secundum eamdem fidem possint aliquid gratie consequi. Nam si fides una est nobis et hereticis, potest esse et gratia una. Si eumdem patrem, eumdem filium, eumdem Spiritum sanctum, eamdem Ecclesiam confitentur nobiscum Patripassiani, Anthropiani, ualentiniani, Appelletiani, Ophite, Marcionite,  et cetere hereticorum pestes et gladii [i 1Kb] ac uenena subuertende ueritatis, potest illic et Baptisma unum esse, si est et fides una.

[1Kb] u. Ac, ne longum sit per hereses uniuersas decurrere et singularum uel [i 1Kb] ineptias uel insanias  recensere, quia nec delectat id dicere quod aut horret aut pudet nosse, de Marcione interim solo, cuius mentio in epistola a te ad nos transmissa facta est, examinemus an possit baptismatis eius ratio constare. Dominus enim post resurrectionem discipulos suos mittens, quemadmodum baptizare deberent instruxit et docuit [a 1Kb] dicens: Data est mihi omnis potestas in celo et in terra, Ite ergo et docete gentes omnes baptizantes [b 1Kb] eos in nomine Patris et Filii et Spiritus sancti . Insinuat Trinitatem, cuius sacramento Gentes baptizarentur. Numquid hanc Trinitatem Marcion tenet? numquid eumdem asserit [c 1Kb] quem et nos patrem creatorem? Numquid eumdem nouit filium [d 1Kb] Christum de Maria uirgine natum, qui sermo caro factus sit, qui peccata nostra portauerit,  qui mortem moriendo uicerit, qui resurrectionem carnis per semetipsum primus initiauerit, et discipulis suis quod in eadem carne resurrexisset ostenderit? Longe alia est apud Marcionem, sed et apud ceteros hereticos fides. Immo nichil est apud illos nisi perfidia et blasphemia et contentio sanctitatis [e 1Kb] et ueritatis inimica. Quomodo ergo potest uideri qui apud illos baptizatur consecutus esse peccatorum remissam, et diuine indulgentie gratiam per suam fidem, qui ipsius fidei non habuerit ueritatem? Si enim, sicut quibusdam uidetur, secundum fidem suam quis accipere aliquid foris extra Ecclesiam potuit, utique id accepit quod credidit. Falsum autem credens uerum accipere non potuit, sed potius adultera et profana, secundum quod credebat, accepit.

 [1Kb] uI. Quem locum profani et adulteri baptismi subtiliter Hieremias propheta perstringit dicens: Ut quid qui contristant me preualent? Plaga mea solida est, unde sanabor? Dum fit, facta est mihi quasi aqua mendax non habens fidem . Mentionem facit per Prophetam spiritus Sanctus aque mendacis et fidem non habentis. Que est hec aqua mendax et perfida? Utique ea que baptismi imaginem mentitur et gratiam fidei adumbrata [f 1Kb] simulatione frustratur. Quod si secundum prauam fidem baptizari aliquis foris et remissam peccatorum consequi potuit, secundum  eamdem fidem consequi et Spiritum sanctum potuit, et non est necesse ei uenienti manum imponi ut Spiritum sanctum consequatur et signetur. Aut utrumque enim fide sua foris [g 1Kb] consequi potuit, aut neutrum eorum qui foris fuerat accepit.

[1Kb] uII Manifestum est autem ubi et per quos remissa peccatorum dari possit, que in Baptismo scilicet datur. Nam Petro primum Dominus, super quem edificauit Ecclesiam, et unde unitatis originem instituit et ostendit, potestatem istam dedit ut id solueretur in celis quod ille soluisset in terris. Et post resurrectionem quoque ad Apostolos loquitur dicens: Sicut misit me Pater, et ego mitto uos. Hoc cum dixisset, inspirauit, et ait illis: Accipite Spiritum sanctum. Si cuius remiseritis peccata, remittentur illi; si cuius  tenueritis, [h 1Kb] tenebuntur . Unde intelligimus non nisi in Ecclesia prepositis et in euangelica lege ac dominica ordinatione fundatis licere baptizare et remissum peccatorum dare, foris autem nec ligari aliquid posse nec solui, ubi non sit qui aut ligare possit aliquid [i 1Kb] aut soluere.

[1Kb] uIII. Nec hoc, frater carissime, sine Scripture diuine auctoritate proponimus, ut dicamus certa lege ac propria ordinatione diuinitus cuncta esse disposita, nec posse quemquam contra episcopos [i 1Kb] et sacerdotes usurpare sibi aliquid quod non sit sui iuris et potestatis. Nam et Chore et Dathan et Abiron contra Moysen et Aaron sacerdotem sacrificandi sibi licentiam usurpare conati sunt; nec tamen quod illicite ausi sunt impune fecerunt. Et filii Aaron, qui alienum  ignem altari imposuerunt, in conspectu statim Domini indignantis [k 1Kb] extincti sunt. Quod supplicium manet eos qui alienam aquam baptismo inferunt falso, [l 1Kb] ut diuina censura ulciscatur et uindicet id hereticos contra Ecclesiam gerere quod non nisi soli liceat Ecclesie.

[1Kb] IX. Quod autem dicunt quidam de eis qui in Samaria baptizati fuerant, aduenientibus apostolis Petro et Ioanne, tantum super eos manum impositam esse, ut acciperent Spiritum sanctum, rebaptizatos tamen non esse, locum istum [m 1Kb] , frater carissime, ad  presentem causam uidemus omnino non pertinere. Illi enim qui in Samaria crediderant fide uera crediderant, et intus in Ecclesia, que una est, et cui soli gratiam [a 1Kb] Baptismi dare et peccata soluere permissum est, a Philippo diacono, quem iidem apostoli miserant, baptizati erant. Et idcirco quia legitimum et ecclesiasticum Baptismum consecuti fuerant, baptizari eos ultra non oportebat, sed tantummodo quod deerat, id a Petro et Ioanne factum est, ut oratione pro eis [b 1Kb] habita, et manu imposita inuocaretur et infunderetur super eos Spiritus sanctus. Quod nunc quoque apud nos geritur, ut qui in Ecclesia baptizantur, prepositis Ecclesie offerantur, et per nostram orationem ac manus impositionem Spiritum sanctum consequantur et signaculo dominico consummentur.

 [2Kb] X. Non est ergo, frater carissime, quod hereticis cedendum existimemus ut Baptisma, quod non nisi uni et soli Ecclesie datum sit, prodendum putemus. Boni militis est aduersus rebelles et hostes imperatoris sui castra defendere. Gloriosi ducis est commissa sibi signa seruare. Scriptum est: Dominus Deus tuus Deus zelans est . Qui spiritum Dei accepimus, zelum diuine fidei habere debemus. Quo zelo Phinees placuit, et Deum promeritus indignantis [c 1Kb] iram populo pereunte leniuit. Quid adulteram et alienigenam [d 1Kb] et diuine unitatis inimicam in acceptum referimus,  qui non nisi unum Christum et unam eius Ecclesiam nouimus? Ecclesia paradisi instar exprimens arbores fructiferas intra muros suos intus includit, ex quibus que non facit fructum bonum exciditur et in ignem mittitur. Has arbores rigat quatuor fluminibus, id est, euangeliis quatuor, quibus Baptismi gratiam salutaris celesti inundatione largitur. Numquid de Ecclesie fontibus rigare potest qui totus in Ecclesia non est? Numquid paradisi potus salubres et salutares impertire cuiquam potest qui peruersus et a semetipso damnatus et extra paradisi fontes relegatus aruit et eterne sitis siccitate defecit?

[3Kb] XI. Clamat Dominus ut qui sitit ueniat et bibat de fluminibus aque uiue que de eius uentre fluxerunt . Quo uenturus est qui sitit, utrumne  ad hereticos, ubi fons et fluuius aque uitalis omnino non est, an ad Ecclesiam, que una est super unum, qui et claues eius accepit, Domini uoce fundata est? Hec est una que tenet et possidet omnem sponsi sui et domini potestatem. In hac presidemus, pro honore [e 1Kb] eius atque unitate pugnamus, huius et gratiam pariter et gloriam fideli deuotione [f 1Kb] defendimus. Nos de diuino permissu rigamus sitientem Dei populum, nos custodimus terminos uitalium fontium. Si possessionis ergo [g 1Kb] nostre ius tenemus, si sacramentum unitatis agnoscimus, cur preuaricatores ueritatis, cur proditores unitatis existimamur? [h 1Kb] Aqua Ecclesie  fidelis et salutaris et sancta corrumpi et adulterari non potest, sicut et ipsa Ecclesia incorrupta et casta et pudica est. Si Ecclesie deuoti et in Ecclesia constituti sunt heretici, possunt et baptismo eius et ceteris salutaribus bonis uti. Si autem in Ecclesia non sunt, immo et contra Ecclesiam faciunt, quomodo baptizare baptismo Ecclesie possunt?

[1Kb] XII. Neque enim parua res hereticis et modica conceditur, quando a nobis baptisma eorum in acceptum refertur, cum inde incipiat omnis fidei origo, et ad spem uite eterne salutaris ingressio, et purificandis ac uiuificandis Dei seruis diuina dignatio. Nam si baptizari quis apud hereticos potuit, utique et remissam peccatorum consequi potuit. Si peccatorum remissam consecutus est, et sanctificatus est,  et templum Dei factus est, si sanctificatus est [a 1Kb] si templum Dei factus est, quero cuius Dei? Si creatoris, non potuit, quia in eum non credidit. Si Christi, nec huius fieri potuit templum, qui negat Deum Christum. Si Spiritus sancti, cum tres unum sint, quomodo Spiritus sanctus placatus esse ei potest qui aut Filii aut Patris inimicus est?

[2Kb] XIII. Proinde frustra quidem qui ratione uincuntur consuetudinem nobis opponunt; quasi consuetudo maior sit ueritate, aut non id sit in spiritalibus sequendum quod in melius fuerit a sancto Spiritu reuelatum. Ignosci enim potest simpliciter erranti, sicut de se ipso dicit beatus apostolus Paulus [b 1Kb] : Qui primo, inquit, fui blasphemus et persecutor et iniuriosus; sed misericordiam merui, quia ignorans  feci . Post inspirationem uero et reuelationem factam, qui in eo quod errauerat perseuerat prudens et sciens, sine uenia [c 1Kb] ignorantie peccat. Presumptione enim atque obstinatione quadam nititur, cum ratione superetur. Nec quisquam dicat, quod accepimus ab Apostolis hoc sequimur, quando Apostoli non nisi unam Ecclesiam tradiderunt et Baptisma unum, quod non nisi in eadem Ecclesia  sit constitutum, et neminem inueniamus ab Apostolis, cum apud hereticos baptizatus esset, in eodem baptismo admissum esse et communicasse, ut uideantur Apostoli baptisma hereticorum probasse.

[1Kb] XIu. Quod enim quidam dicunt, quasi [d 1Kb] ad hereticorum suffragium pertineat quod dixerit apostolus Paulus, uerumtamen omni modo, siue per occasionem, siue per ueritatem Christus annuntietur ; inuenimus hoc quoque ad eorum patrocinium qui hereticis suffragantur et plaudunt nichil posse proficere. Neque enim de hereticis aut de eorum baptismo loquebatur in Epistola sua Paulus, ut aliquid quod ad hanc rem pertineat posuisse ostendatur. Loquebatur de fratribus siue inordinate et contra ecclesiasticam disciplinam ambulantibus, siue euangelicam ueritatem  de Dei timore seruantibus. Et quosdam ex eis posuit uerbum Domini constanter atque intrepide locutos, quosdam uero in inuidia [e 1Kb] et dissensione uersatos, quosdam seruasse circa se beneuolam caritatem, aliquos uero habuisse maleuolam dissensionem, se tamen patienter omnia sustinere, dummodo siue in ueritate siue per occasionem nomen Christi, quod Paulus predicabat, ad plurimorum notitiam perueniret, et noua adhuc ac rudis sermonis seminatio loquentium predicatione crebresceret. Porro aliud est eos qui intus Ecclesia sunt de nomine Christi loqui, aliud est eos qui foris sunt et contra Ecclesiam faciunt in nomine Christi baptizare. Quare qui hereticis patrocinantur [f 1Kb] non id proferant quod Paulus de fratribus posuit, sed  ostendant [g 1Kb] si heretico aliquid concedendum putauit [h 1Kb] , aut si fidem et Baptisma eorum probauit, aut si perfidos et blasphemos remissionem peccatorum accipere extra [i 1Kb] Ecclesiam posse constituit.

[1Kb] Xu. Si autem quid Apostoli de hereticis senserint consideremus, inueniemus eos in omnibus epistolis suis execrari et detestari hereticorum sacrilegam prauitatem. Nam cum dicant sermonem eorum ut  cancer serpere , quomodo potest is sermo dare remissam peccatorum qui ut cancer serpit ad aures audientium? Et cum dicant nullam participationem esse iustitie et iniquitati, nullam communionem lumini et tenebris , quomodo possunt aut tenebre illuminare aut [a 1Kb] iniquitas iustificare? Et cum dicant de Deo eos non esse, sed esse de antichristi spiritu , quomodo gerunt spiritalia [b 1Kb] et diuina qui sunt hostes Dei, et quorum pectora obsederit spiritus antichristi? Quare si reiectis [c 1Kb] humane contentionis erroribus ad euangelicam auctoritatem atque ad apostolicam traditionem sincera et religiosa fide reuertamur, intelligemus nichil eis ad gratiam ecclesiasticam et salutarem licere qui spargentes atque impugnantes Ecclesiam  Christi, a Christo ipso aduersarii, ab Apostolis uero eius antichristi nominantur [d 1Kb] .

[1Kb] XuI. Non est autem quod aliquis ad circumueniendam christianam ueritatem Christi nomen opponat ut dicat, In nomine Iesu Christi ubicumque et quomodocumque baptizati gratiam Baptismi sunt consecuti, quando ipse Christus loquatur et dicat, Non omnis qui dicit mihi, Domine, Domine, intrabit in regnum celorum . et iterum premoneat atque instruat ne quis a pseudoprophetis et pseudochristis in nomine suo facile fallatur, Multi. inquit, uenient in nomine meo dicentes. Ego sum Christus, et multos fallent, et postea addidit dicens: uos autem cauete. Ecce predixi uobis omnia . Unde apparet non ea statim suscipienda et assumenda que  iactantur in nomine Christi, sed que geruntur in Christi ueritate.

XuII. Quod enim in euangeliis et in Apostolorum epistolis Iesu Christi nomen insinuatur ad remissionem peccatorum, non ita est quasi aut sine Patre aut contra Patrem prodesse cuiquam solus filius possit, sed ut Iudeis, qui iactitabant se patrem habere, ostenderetur quod nichil eis Pater profuturus esset, nisi in Filium crederent, quem ille misisset. Nam qui Deum Patrem creatorem sciebant, Filium quoque Christum scire debebant, ne sibi blandirentur et plauderent de solo Patre sine Filii eius agnitione, qui et dicebat: Nemo uenit ad Patrem nisi per me . Duorum autem cognitionem esse que saluet idem ipse manifestat dicens: Hec est autem uita eterna ut cognoscant te solum et uerum Deum, et quem misisti  Iesum Christum . Cum ergo ex ipsius Christi predicatione et contestatione Pater ante cognoscendus sit, qui misit, tunc deinde Christus, qui missus est, nec possit esse spes salutis nisi duobus simul cognitis, quomodo non cognito immo et blasphemato Deo Patre, qui apud hereticos Christi nomine baptizati dicuntur, peccatorum remissam consecuti iudicantur? Alia enim fuit Iudeorum sub Apostolis ratio, alia est gentilium conditio. Illi, quia iam legis et Moysi antiquissimum baptisma fuerant adepti, in nomine quoque Iesu Christi erant baptizandi, secundum quod in Actis Apostolorum Petrus ad eos loquitur et dicit: Penitemini, et baptizetur unusquisque uestrum in nomine Domini Iesu Christi in remissionem peccatorum, et accipietis donum Spiritus  sancti. uobis enim est hec promissio et filiis uestris et omnibus deinceps quoscumque aduocauerit Dominus Deus noster . Iesu Christi mentionem facit Petrus, non quasi Pater omitteretur, sed ut Patri quoque Filius adiungeretur.

XuIII. Denique ubi post resurrectionem a Domino Apostoli ad gentes mittuntur, in nomine Patris et Filii et Spiritus sancti baptizare gentiles iubentur. Quomodo ergo quidam dicunt foris extra Ecclesiam immo et contra Ecclesiam, modo in nomine Iesu Christi, ubicumque et quomodocumque gentilem baptizatum remissionem peccatorum consequi posse, quando ipse Christus gentes baptizari iubeat in plena et adunata Trinitate. Nisi si qui Christum negat negatur a Christo, qui Patrem eius negat, quem ipse  Christus confessus sit, non negatur, et qui in eum blasphemat quem Christus Dominum et Deum suum dixerit, remuneratus a Christo remissionem peccatorum et Baptismi sanctificationem consequitur. Qua autem potestate consequi in baptismo remissionem peccatorum potest negans Deum creatorem patrem Christi, quando ipsam potestatem qua baptizamur et sanctificamur ab eodem Patre Christus acceperit; quem maiorem dixerit, a quo clarificari petierit, cuius uoluntatem usque ad obsequium bibendi calicis et subeunde mortis impleuerit? Quid est igitur aliud quam participem hereticis blasphemantibus fieri, defendere uelle et asserere quod remissam peccatorum accipere in Christi nomine possit blasphemans grauiter et peccans in Patrem et Dominum et Deum Christi? Quid deinde illud quale est ut qui Filium Dei  negat, neque Patrem habeat, et qui Patrem negat, Filium habere uideatur, cum Filius ipse contestetur et dicat, Nemo potest uenire ad me, nisi fuerit illi datum a Patre ; ut manifestum sit nullam remissionem peccatorum in Baptismo accipi a Filio posse quam constet Patrem non dedisse, maxime quando adhuc idem repetat et dicat: Omnis plantatio quam non plantauit Pater meus celestis eradicabitur .

[6Kb] XIX. Quod si Christi discipuli discere a Christo nolunt quantum uenerationis et honoris paterno nomini debeatur, uel de exemplis terrenis ac secularibus discant et sciant Christum non sine maxima exprobratione posuisse: Filii seculi huius prudentiores sunt filiis lucis . In seculo isto si cuius  patri aliquis conuicium fecerit, si contumeliosus ac procax pudorem eius et honorem maledico ore lacerauerit, indignatur filius et irascitur, et lesi patris iniuriam quibus potest uiribus uindicare conatur. Tu Christum putas impiis et sacrilegis et in Patrem suum blasphemis impunitatem dare et eis in Baptismo peccata dimittere quos constet baptizatos eadem adhuc in personam Patris maledicta congerere et incessabili blasphemantis lingue scelere peccare? Hoc Christianus, hoc Dei seruus potest aut mente concipere aut fide credere aut sermonem proferre?  Et ubi erunt legis precepta diuine, que dicunt, Honora patrem et matrem , si uocabulum patris quod in homine honorari precipitur in Deo impune uiolatur? Ubi erit quod ipse Christus in Euangelio ponit et dicit, Qui maledixerit patri aut matri, morte moriatur , si is qui maledicentes parentibus carnalibus puniri et interfici mandat, in celestem et spiritalem patrem maledicos atque ecclesie matris inimicos ipse uiuificat? Execranda ac detestanda res a quibusdam prorsus asseritur, ut is qui blasphemantem in Spiritum sanctum reum futurum peccati eterni comminatur, idem in Patrem Deum blasphemos salutari Baptismo sanctificare dicatur. Et nunc qui talibus ad Ecclesiam uenientibus sine Baptismo communicandum existimant, non putant se alienis,  immo eternis peccatis communicare, admittentes sine Baptismo eos qui non nisi in Baptismo possint blasphemiarum suarum peccata deponere.

[1Kb] XX. Quam uanum est porro et peruersum ut cum ipsi heretici, repudiato et relicto uel errore uel scelere in quo prius fuerant, agnoscant Ecclesie ueritatem, nos ueritatis eiusdem iura et sacramentum mutilemus, et uenientibus ac penitentibus dicamus eos remissionem peccatorum consecutos esse, quando illi et se peccasse et propter hoc ad Ecclesie indulgentiam uenire fateantur? Quare Ecclesie catholice  fidem ac ueritatem frater carissime, et tenere debemus firmiter, et docere, et per omnia euangelica et apostolica precepta rationem diuine dispositionis atque unitatis ostendere.

[2Kb] XXI. Numquid potest uis Baptismi esse maior aut potior quam confessio, quam passio, ut quis coram hominibus Christum confiteatur et sanguine suo baptizetur? Et tamen neque hoc Baptisma heretico prodest, quamuis Christum confessus et extra Ecclesiam fuerit occisus; nisi si hereticorum patroni et aduocati hereticos in falsa confessione Christi interfectos martyres predicant et contra Apostoli contestationem, qui nichil eos, quamuis exustos et occisos, dicit posse proficere , gloriam eis et coronam passionis assignant. Quod si heretico nec Baptisma  publice confessionis et sanguinis proficere ad salutem potest, quia salus extra Ecclesiam non est, quanto magis ei nichil proderit, si in latebra et in latronum spelunca adultere aque contagione tinctus, non tantum peccata antiqua non exposuerit, sed adhuc potius noua et maiora cumulauerit? Quare Baptisma nobis et hereticis commune esse non potest, cum quibus nec Pater Deus, nec Filius Christus, nec Spitus sanctus, nec fides, nec Ecclesia ipsa communis est. Et ideo baptizari eos oportet qui de heresi  ad Ecclesiam ueniunt; ut qui legitimo et uero atque unico sancte Ecclesie Baptismo ad regnum Dei regeneratione diuina preparantur, sacramento utroque nascantur, quia scriptum est: Nisi quis renatus fuerit ex aqua et spiritu non potest intrare in regnum Dei .

[4Kb] XXII. Quo in loco quidam, quasi euacuare possint humana argumentatione predicationis euangelice ueritatem, catechuminos nobis opponunt, si quis ex his, antequam in Ecclesia baptizetur, in confessione nominis apprehensus fuerit et occisus, an spem salutis et premium confessionis amittat, eo quod ex aqua prius non sit renatus. Sciant igitur huiusmodi homines suffragatores et fautores hereticorum catechuminos illos primo integram fidem et Ecclesie ueritatem tenere  et ad debellandum diabolum de diuinis castris cum plena et sincera Dei Patris et Christi et Spiritus sancti cognitione procedere, deinde nec priuari Baptismi sacramento, utpote qui baptizentur gloriosissimo et maximo sanguinis Baptismo, de quo et Dominus dicebat habere se aliud baptisma baptizari . Sanguine autem suo baptizatos et passione sanctificatos consummari et diuine pollicitationis gratiam consequi declarat in Euangelio idem Dominus, quando ad latronem in ipsa passione credentem et confitentem  loquitur et quod secum futurus sit in paradiso pollicetur. Quapropter qui fidei et ueritati presumus, eos qui ad fidem et ueritatem ueniunt, et agentes penitentiam remitti sibi peccata deposcunt, decipere non debemus et fallere, sed correctos a nobis ac reformatos ad regnum celorum disciplinis celestibus erudire.

XXIII. Sed dicit aliquis: Quid ergo fiet de his qui in preteritum de heresi ad Ecclesiam uenientes sine Baptismo admissi sunt? Potens est Dominus misericordia sua indulgentiam dare et eos qui ad Ecclesiam simpliciter admissi, in Ecclesia dormierunt, ab Ecclesie sue muneribus non separare. Non tamen quia aliquando erratum est, ideo semper errandum est, cum magis sapientibus et Deum timentibus congruat patefacte et perspecte ueritati libenter atque incunctanter  obsequi quam pertinaciter atque obstinate contra fratres et consacerdotes pro hereticis reluctari.

[2Kb] XXIu. Nec quisquam existimet hereticos, eo quod illis baptisma opponitur, quasi secundi baptismi uocabulo scandalizatos ut ad Ecclesiam ueniant retardari. Immo uero hoc ipso magis ad necessitatem ueniendi testimonio ostense sibi et probate ueritatis adiguntur: nam si uiderint iudicio ac sententia nostra id decerni et statui ut baptisma iustum et legitimum computetur quo illic baptizantur, putabunt se Ecclesiam quoque et cetera Ecclesie munera iuste et legitime possidere; nec erit causa ueniendi ad nos, quando, habentes baptisma, habere uideantur et cetera.  Porro autem, cum cognoscunt baptisma nullum foris esse nec remissam peccatorum extra Ecclesiam dari posse, auidius ad nos et promptius properant et munera ac dona Ecclesie matris implorant, certi peruenire se omnino non posse ad ueram diuine gratie pollicitationem nisi prius uenerint ad Ecclesie  ueritatem: nec recusabunt baptizari apud nos heretici legitimo et uero Ecclesie baptismo, quando ex nobis didicerint baptizatos quoque a Paulo eos qui iam baptismo Ioannis baptizati fuissent, sicut legimus in Actibus Apostolorum .

[1Kb] XXu. Et nunc apud quosdam de nostris hereticorum baptisma occupatum asseritur, et inuidia quadam quasi rebaptizandi baptizare post hostes Dei nefas ducitur, cum baptizatos inueniamus quos Ioannes baptizauerat, ille Ioannes maior inter prophetas habitus, ille diuina gratia adhuc in utero matris impletus, ille Helie spiritu et uirtute subnixus, qui non aduersarius Domini, sed precursor ac predicator fuit, qui Dominum nostrum non tantum uerbis prenuntiauit, sed et oculis ostendit, qui ipsum Christum, per quem baptizantur ceteri, baptizauit. Quod si  idcirco hereticus ius baptismi obtinere potuit quia prior baptizauit, non possidentis erit iam baptisma, sed occupantis; et cum separari a se et diuidi omnino non possint baptisma et Ecclesia, qui occupare baptisma prior potuit, et Ecclesiam pariter occupauit, et incipis tu illi hereticus uideri qui preuentus posterior esse cepisti, qui cedendo ac manus dando ius quod acceperas reliquisti. Quam periculosum sit autem in diuinis rebus ut quis cedat iure suo et potestate Scriptura sancta declarat, cum in Genesi Esau primatus suos inde perdiderit, nec recipere id postmodum potuerit quod semel cessit .

 [2Kb] XXuI. Hec tibi breuiter, pro nostra mediocritate, rescripsimus, frater a carissime, nemini prescribentes aut preiudicantes quominus unusquisque episcoporum quod putat faciat, habens arbitrii sui liberam potestatem. Nos, quantum in nobis est, propter hereticos cum collegis et cepiscopis nostris non contendimus,  cum quibus diuinam concordiam et dominicam pacem tenemus; maxime cum et Apostolus dicat: Si quis autem putatur contentiosus esse, nos talem consuetudinem non habemus, neque Ecclesia Dei . Seruatur a nobis patienter et leniter caritas animi, collegii honor, uinculum fidei, et concordia sacerdotii. Propter hoc etiam libellum nunc de Bono Patientie, quantum ualuit nostra mediocritas, permittente Domino et inspirante, conscripsimus, quem ad te pro mutua dilectione transmisimus. Opto te, frater carissime, semper bene ualere.



[1Kb] EPISTOLA S. CYPRIANI AD POMPEIUM CONTRA EPISTOLAM STEPHANI DE HAERETICIS BAPTIZANDIS.


 ARGUMENTUM huius Epistole istud est apud D. August., libr. u, contra Donatist., cap. 23. »Ad Pompeium, inquit, etiam scribit Cyprianus de hac eadem re; ubi aperte indicat Stephanum, quem Romane Ecclesie episcopum tunc fuisse didicimus, non solum sibi ad ista non consensisse, uerum etiam contra scripsisse atque precepisse.« De qua rursum cap. 25: »Iam illa que in Stephanum iratus effudit, retractare nolo, quia et opus non est. Eadem quippe ipsa dicuntur que iam satis discussa sunt; et ea pret rire melius est, que periculum perniciose dissensionis habuerunt.  Stephanus autem et abstinendos putauerat qui de suscipiendis hereticis priscam consuetudinem conuellere conarentur. Iste autem questionis ipsius difficultate permotus, et sanctis caritatis uisceribus largissime preditus, in unitate eis manendum qui diuersa sentirent. Ita, quamuis commotius sed tamen fraterne indignetur, uicit tamen pax Christi in cordibus eorum, ut in tali discrepatione nullum inter eos malum schismatis oriretur.« Hactenus ille; que prolixius citauimus, eo quod antidoti sint loco, aduersus eos qui hinc schisma suum a Romano Pontifice confirmare nituntur.

[4Kb] I. Cyprianus Pompeio fratri salutem. Quamquam plene ea que de hereticis baptizandis dicenda sunt complexi sumus in epistolis quarum ad te exempla  transmisimus, frater carissime, tamen quia desiderasti in notitiam tuam perferri quid mihi ad litteras nostras Stephanus frater noster rescripserit, misi tibi rescripti eius exemplum: quo lecto, magis ac magis eius errorem denotabis, qui hereticorum causam contra Christianos et contra Ecclesiam Dei asserere conatur. Nam inter cetera uel superba, uel ad rem non pertinentia, uel sibi ipsi contraria, que imperite atque improuide scripsit, etiam illud adiunxit ut diceret: Si quis ergo a quacumque heresi uenerit ad uos, nichil innouetur nisi quod traditum est, ut manus illi imponatur  in penitentiam, cum ipsi heretici proprie alterutrum ad se uenientes non baptizent, sed communicent tantum.

[3Kb] II. A quacumque heresi uenientem baptizari in Ecclesia uetuit, id est, omnium hereticorum baptismata iusta esse et legitima iudicauit. Et cum singule hereses singula baptismata et diuersa peccata habeant, hic cum omnium baptismo communicans uniuersorum delicta in sinum suum coaceruata congessit. Et precepit nichil aliud innouari nisi quod traditum est; quasi is innouet qui unitatem tenens, unum baptisma uni Ecclesie uindicat, et non ille utique qui unitatis oblitus mendacia et contagia profane tinctionis usurpat. Nihil innouetur, inquit, nisi quod traditum est. Unde est ista traditio? Utrumne de dominica  et euangelica auctoritate descendens, an de Apostolorum mandatis atque epistolis ueniens? Ea enim facienda esse que scripta sunt Deus testatur et premonet ad Iesum Naue dicens: Non recedet liber legis huius ex ore tuo, sed meditaberis in eo die ac nocte, ut obserues facere omnia que scripta sunt in eo  Item Dominus Apostolos suos mittens mandat baptizari Gentes et doceri ut obseruent omnia quecumque ille precepit . Si ergo aut in Euangelio precipitur aut in Apostolorum epistolis uel actibus continetur ut a quacumque heresi uenientes non baptizentur, sed tantum manus illis imponatur in penitentiam, obseruetur diuina hec et sancta traditio. Si uero ubique heretici nichil aliud quam aduersarii et antichristi nominantur, si  uitandi et peruersi et a semetipsis damnati pronuntiantur, quale est ut uideantur damnandi a nobis non esse quos constat apostolica contestatione a semetipsis damnatos esse? Ut nemo infamare Apostolos  debeat, quasi illi hereticorum baptismata probauerint, aut eis sine Ecclesie baptismo communicauerint, quando talia de hereticis Apostoli scripserint, et hoc cum nondum heretice pestes acriores prorupissent, necdum quoque Marcion Ponticus de Ponto emersisset, cuius magister Cerdon sub Hygino tunc episcopo, qui in urbe nonus fuit, Romam uenit; quem Marcion secutus, additis ad crimen augmentis, impudentius ceteris et abruptius in Deum patrem creatorem blasphemare instituit, et hereticum furorem sacrilegis armis contra Ecclesiam rebellantem sceleratius et grauius armauit.

III. Quod si hereses constat postmodum plures ac peiores extitisse, et si retro nusquam omnino preceptum est neque conscriptum ut heretico tantum  manus in penitentiam imponatur, et sic ei communicetur, et si Baptisma non nisi unum est, quod apud nos est, et intus est, et soli Ecclesie de diuina dignatione concessum est, que ista obstinatio est, queue presumptio, humanam traditionem diuine dispositioni anteponere, nec animaduertere indignari et irasci Deum quoties diuina precepta soluit et preterit humana traditio, sicut per Esaiam prophetam clamat et dicit: Populus iste labiis honorificat me, cor uero eorum longe separatum est a me. Sine causa autem colunt me, mandata et doctrinas hominum docentes . Item Dominus in Euangelio increpans similiter et obiurgans ponit et dicit: Reiicitis mandatum Dei ut traditionem uestram statuatis . Cuius precepti memo,  beatus Apostolus commonet ipse quoque et instruit dicens: Si quis aliter docet, et non acquiescit sanis uerbis Domini nostri Iesu Christi et doctrine eius,  stupore elatus est, nichil sciens, discede ab huiusmodi .

[1Kb] Iu. Preclara sane et legitima traditio, Stephano fratre nostro docente, proponitur, que auctoritatem nobis idoneam prebeat. Nam in eodem loco epistole sue addidit et adiecit: cum ipsi heretici proprie alterutrum ad se uenientes non baptizent, sed communicent tantum. Ad hoc enim malorum deuoluta est Ecclesia Dei et sponsa Christi ut hereticorum exempla sectetur, ut ad celebranda sacramenta celestia disciplinam lux de tenebris mutuetur, et id faciant Christiani quod antichristi faciunt. Que uero est animi cecitas, que prauitas, fidei unitatem de Deo patre et de Iesu Christi Domini et Dei nostri traditione uenientem nolle cognoscere? Nam si idcirco  apud hereticos Ecclesia non est, quia una est et diuidi non potest, et si ideo illic Spiritus sanctus non est, quia unus est, et esse apud profanos et extraneos non potest, utique et baptisma, quod in eadem unitate consistit, esse apud hereticos non potest, quia separari neque ab Ecclesia neque a Spiritu Sancto potest.

[1Kb] u. Aut si effectum baptismi maiestati nominis tribuunt, ut qui in nomine Iesu Christi ubicumque et quomodocumque baptizantur, innouati et sanctificati iudicentur, cur non in eiusdem Christi nomine illic et manus baptizato imponitur ad accipiendum Spiritum sanctum, cur eadem eiusdem maiestas nominis non preualet in manus impositione quam ualuisse contendunt in baptismi sanctificatione? Nam si potest  quis extra Ecclesiam natus, templum Dei fieri, cur non possit super templum et Spiritus sanctus infundi? Qui enim peccatis in baptismo expositis sanctificatus est et in nouum hominem spiritaliter reformatus, ad accipiendum Spiritum sanctum idoneus factus est, quando Apostolus dicat: Quotquot in Christo baptizati estis, Christum induistis , qui potest apud hereticos baptizatus Christum induere, multo magis potest Spiritum sanctum, quem Christus misit, accipere. Ceterum maior erit mittente qui missus est, ut incipiat foris baptizatus Christum quidem induisse, sed Spiritum sanctum  non potuisse percipere; quasi possit aut sine Spiritu Christus indui, aut a Christo Spiritus separari. Illud quoque quam ineptum est, ut cum natiuitas secunda spiritalis sit, qua in Christo per lauacrum regenerationis nascimur, dicant quod possit quis apud hereticos spiritaliter nasci, ubi Spiritum negant esse. Peccata enim purgare et hominem sanctificare aqua sola non potest, nisi habeat et Spiritum sanctum. Quare aut Spiritum sanctum necesse est concedant esse illic ubi baptisma esse dicunt, aut nec baptisma est ubi Spiritus sanctus non est, quia baptisma esse sine Spiritu sancto non potest.

[1Kb] uI. Quale est autem asserere et contendere quod esse possint filii Dei qui non sint in Ecclesia nati? Baptisma enim esse in quo homo uetus moritur et  nouus nascitur manifestat et probat beatus Apostolus dicens: Seruauit nos per lauacrum regenerationis . Si autem in lauacro, id est in Baptismo, est regeneratio, quomodo generare filios Deo heresis per Christum potest, que Christi sponsa non est? Ecclesia est enim sola que Christo coniuncta et adunata spiritaliter filios generat, eodem Apostolo rursus dicente: Christus dilexit Ecclesiam et se ipsum tradidit pro ea ut eam sanctificaret, purgans eam lauacro aque . Si igitur hec est dilecta et sponsa que sola a Christo sanctificatur et lauacro eius sola purgatur, manifestum est heresim, que sponsa Christi non sit, nec purgari nec sanctificari lauacro eius posse, filios Deo generare non posse.

[3Kb] uII. Porro autem non per manus impositionem  quis nascitur quando accipit Spiritum sanctum, sed in Ecclesie baptismo, ut Spiritum sanctum iam natus accipiat, sicut in primo homine Adam factum est . Ante enim Deus eum plasmauit, et tunc insufflauit in faciem eius flatum uite. Nec enim potest accipi Spiritus, nisi prius fuerit qui accipiat. Cum autem natiuitas Christianorum in baptismo sit, Baptismi autem generatio et sanctificatio apud solam sponsam Christi sit, que parere spiritaliter et generare filios Deo possit, ubi et ex qua et cui natus est qui filius Ecclesie non est, ut habere quis possit Deum patrem ante Ecclesiam matrem? Cum uero  nulla omnino heresis, sed neque aliquod schisma habere salutaris baptismi sanctificationem foris possit, cur in tantum Stephani fratris nostri obstinatio dura prorupit ut etiam de Marcionis baptismo, item ualentini et Apelletis, et ceterorum blasphemantium in Deum Patrem contendat filios Deo nasci, et illic in nomine Iesu Christi dicat remissionem peccatorum dari ubi blasphematur in Patrem et in Dominum Deum Christum?

[3Kb] uIII. Quo in loco considerandum est, frater carissime, pro fide et religione loci sacerdotalis, quo fungimur, an constare sacerdoti Dei ratio in die iudicii possit asserenti et probanti et in acceptum referenti blasphemantium baptismata, cum Dominus comminetur et dicat: Et nunc preceptum hoc ad uos est, o sacerdotes,  si non audieritis, et si non posueritis in corde uestro ut detis honorem nomini meo, dicit Dominus omnipotens, immittam in uos maledictionem, et maledicam benedictionem uestram . Dat honorem Deo qui Marcionis baptismo communicat? Dat honorem Deo qui apud eos qui in Deum blasphemant remissionem peccatorum dari iudicat? Dat honorem Deo qui foris de adultera et fornicaria Deo filios asseuerat? Dat honorem Deo qui unitatem et ueritatem de diuina lege uenientem non tenens hereses contra Ecclesiam uindicat? Dat honorem Deo qui hereticorum amicus et inimicus Christianorum sacerdotes Dei ueritatem Christi et Ecclesie unitatem tuentes abstinendos putat? Si sic honor Deo datur, si sic a cultoribus et sacerdotibus eius Dei timor et  disciplina seruatur, abiiciamus arma, manus demus in captiuitatem, tradamus diabolo ordinationem Euangelii, dispositionem Christi, maiestatem Dei, diuine  militie sacramenta soluantur, castrorum celestium signa prodantur, succumbat et cedat Ecclesia hereticis, lux tenebris, fides perfidie, spes desperationi, ratio errori, immortalitas morti, caritas odio, ueritas mendacio, Christus antichristo. Merito et sic in dies singulos schismata et hereses surgunt, crebrius atque uberius excrescunt, et serpentinis crinibus pullulantes aduersus Ecclesiam Dei maioribus uiribus ueneronum suorum uirus expromunt, dum illis aduocatione quorumdam et auctoritas prestatur et firmitas, dum baptisma eorum defenditur, dum fides, dum ueritas proditur, dum id quod contra Ecclesiam foris geritur intus in ipsa Ecclesia uindicatur.

[1Kb] IX. Quod si est apud nos, frater dilectissime, Dei timor, si tenor preualet fidei, si custodimus Christi  precepta, si incorruptam atque inuiolatam sponse eius sanctitatem tuemur, si herent sensibus et cordibus nostris uerba Domini dicentis: Putas cum uenerit filius hominis, inueniet fidem in terra ? quia fideles Dei milites, qui Deo fide et religione sincera militamus, commissa nobis diuinitus castra fideli uirtute seruemus. Nec consuetudo que apud quosdam obrepserat impedire debet quominus ueritas preualeat et uincat. Nam consuetudo sine ueritate uetustas erroris est. Propter quod, relicto errore, sequamur ueritatem, scientes quia et apud Esdram ueritas uincit, sicut scriptum est: ueritas manet et inualescit in eternum et uiuit et obtinet in secula seculorum. Nec est apud eam accipere personam nec differentias, sed que sunt iusta facit, nec est in iudicio eius  iniquum, sed fortitudo, et regnum, et maiestas, et potestas omnium seculorum. Benedictus Dominus Deus ueritatis . Quam ueritatem nobis  Christus ostendens in Euangelio suo dicit: Ego sum ueritas . Propter quod si in Christo sumus et Christum in nobis habemus, si manemus in ueritate, et ueritas in nobis manet, ea que sunt uera et recta teneamus.

[3Kb] X. Fit autem studio presumptionis et contumacie ut quis magis sua praua et falsa defendat quam ad alterius recta et uera consentiat. Cui rei prospiciens beatus apostolus Paulus ad Timotheum scribit et monet episcopum non litigiosum, nec contentiosum, sed mitem et docibilem esse debere . Docibilis autem ille est qui est ad discendi patientiam lenis et mitis. Oportet enim episcopum non tantum docere, sed et discere; quia et ille melius docet qui quotidie crescit et proficit discendo meliora.  Quod ipsum quoque idem apostolus Paulus docet premonens ut si alii sedenti melius reuelatum fuerit, prior taceat . In compendio est autem apud religiosas et simplices mentes et errorem deponere et inuenire atque eruere ueritatem. Nam si ad diuine traditionis caput et originem reuertamur, cessat error humanus, et sacramentorum celestium ratione perspecta, quicquid sub caligine ac nube tenebrarum obscurum latebat in lucem ueritatis aperitur. Si canalis aquam ducens, qui copiose prius et largiter profluebat, subito deficiat, nonne ad fontem pergitur, ut illic defectionis ratio noscatur, utrumne arescentibus uenis in capite unda siccauerit, an uero integra inde et plena procurrens in medio itinere destiterit; ut si uitio interrupti aut bibuli canalis effectum est  quo minus aqua continua perseueranter ac iugiter flueret, refecto et confirmato canali ad usum atque ad potum ciuitatis aqua collecta eadem ubertate atque integritate representetur qua de fonte proficiscitur. Quod et nunc facere oportet Dei sacerdotes precepta diuina seruantes, ut si in aliquo nutauerit et uacillauerit ueritas, ad originem dominicam et ad  euangelicam atque apostolicam traditionem reuertamur, et inde surgat actus nostri ratio, unde et ordo et origo surrexit.

[1Kb] XI. Traditum est enim nobis quod sit unus Deus, et Christus unus, et una spes, et fides una , et una Ecclesia, et baptisma unum non nisi in una Ecclesia constitutum; a qua Unitate quisquis dicesserit, cum hereticis necesse est inueniatur; quos dum contra Ecclesiam uindicat, sacramentum diuine traditionis impugnat. Cuius Unitatis sacramentum expressum uidemus etiam in Cantico canticorum ex persona Christi dicentis: Hortus conclusus, soror mea, sponsa, fons signatus, puteus aque uiue, paradisus cum fructu pomorum . Si autem Ecclesia eius hortus conclusus est et fons signatus, quomodo  in eumdem hortum introire aut bibere de fonte eius potest qui in Ecclesia non est? Item Petrus ipse quoque demonstraus et uindicans Unitatem mandauit et monuit nisi per unum solum baptisma unius Ecclesie saluari nos non posse. In arca, inquit, Ne pauci, id est, octo anime hominum salue facte sunt per aquam, quod et uos similiter saluos faciet baptisma . Quam breui et spiritali compendio unitatis sacramentum manifestauit? Nam ut in illo mundi baptismo, quo iniquitas antiqua purgata est, qui in arca Ne non fuit non potuit per aquam saluatus fieri, ita nec nunc potest per baptismum saluatus uideri qui baptizatus in Ecclesia non est, que ad arce unius sacramentum dominica unitate fundata est.

 [1Kb] XII. Obseruatur itaque a nobis et tenetur, frater carissime, explorata et perspecta ueritate, ut omnes qui ex quacumque heresi ad Ecclesiam conuertuntur, Ecclesie unico et legitimo baptismo baptizentur, exceptis his qui baptizati in Ecclesia prius fuerant, et sic ad hereticos transierant. Illos enim oportet, cum redeunt, acta penitentia per manus impositionem  solam recipi et in ouile, unde errauerant, a pastore restitui. Opto te, frater carissime, semper bene ualere.



EPISTOLA S. CYPRIANI AD MAGNUM DE BAPTIZANDIS NOuATIANIS ET DE IIS QUI IN LECTO GRATIAM CONSEQUUNTUR.

ARGUMENTUM.---Respondetur Magno inanienti an a Nouatiano uenientes denuo baptizandi. Et primo ex SS. Scripturarum testimonio unitas stabilitur. Legitima in cathedra Petri successio est certa unitatis nota. Unitatis sacramentum non tantum monitis et exemplis; sed et penis in delinquentes irrogatis sancitum. Schismatici, licet Symboli uoces agnoscant, fidem ipsam denegant Exemplis ostenditur quanto  cum periculo Ecclesie pax, licet fides intacta maneat uioletur. Digreditur Cyprianus ad hereticoram Baptisma, quos Spiritum sanctum dare posse negat; tum respondet de clinicorum tinctione, de aspersione, ad immunditias tollendas, de gratia in Baptismo collata, uel minuenda actu nostro uel augenda.

[4Kb] I. Cyprianus magno filio salutem. Pro tua religiosa diligentia consuluisti mediocritatem nostram, fili carissime, an inter ceteros hereticos, eos quoque qui a Nouatiano ueniunt post profanum eius lauacrum  baptizari et sanctificari in Ecclesia catholica, legitimo et uero et unico Ecclesie Baptismo [a 1Kb] oporteat. De qua re, quantum fidei nostre capacitas et Scripturarum diuinarum sanctitas ac ueritas suggerit, dicimus omnes omnino hereticos et schismaticos nichil habere potestatis ac iuris. Propter quod Nouatianus nec debet, nec potest excipi quominus ipse quoque extra Ecclesiam consistens, et contra pacem ac dilectionem Christi faciens, inter aduersarios et antichristos computetur. Neque enim Dominus noster iehsu Christus cum in Euangelio suo testaretur aduersarios suos esse eos qui secum non essent, aliquam speciem hereseos designauit, sed omnes omnino [b 1Kb] qui secum non essent et secum non colligentes gregem suum spargerent aduersarios suos esse ostendit  dicens: Qui non est mecum, aduersum me est; et qui mecum non colligit, spargit . Item beatus Ioannes apostolus nec ipse ullam heresim aut schisma discreuit, aut aliquos speciatim separes [c 1Kb] posuit, sed uniuersos qui de Ecclesia exissent, quique contra Ecclesiam facerent, antichristos appellauit dicens: Audistis quia antichristus uenit, nunc autem antichristi multi facti sunt. Unde cognoscimus quia nouissima hora est. Ex nobis exierunt, sed non fuerunt ex nobis. Si enim fuissent ex nobis, mansissent utique nobiscum . Unde apparet aduersarios Domini  et antichristos [a 1Kb] omnes esse quos constet a caritate atque ab unitate Ecclesie catholice recessisse [b 1Kb] . Adhuc quoque Dominus in Euaugelio suo ponit et dicit: Si uero et Ecclesiam contempserit, sit tibi tamquam ethnicus et publicanus . Si autem qui Ecclesiam contemnunt ethnici et publicani habentur, multo magis utique rebelles et hostes falsa altaria et illicita sacerdotia et sacrificia sacrilega et nomina adulterata fingentes inter ethnicos et publicanos necesse est computentur, quando minora peccantes et tantum Ecclesie contemptores ethnici et publicani sententia Domini iudicentur.

[3Kb] II. Quod autem Ecclesia una sit declarat in Cantico canticorum Spiritus sanctus ex persona Christi dicens: Una est columba mea, perfecta mea, una est matri  sue electa genitrici sue ; de qua item denuo dicit: Hortus conclusus, soror mea, sponsa, fons signatus, puteus aque uiue . Si autem hortus conclusus est sponsa Christi, que est Ecclesia, patere res clausa [c 1Kb] alienis et profanis non potest. Et si fons signatus est, neque bibere inde neque consignari potest cui foris posito accessus ad fontem non est. Puteus quoque aque uiue si unus est, idemque intus est, uiuificari et sanctificari foris positus ex illa aqua non potest ex qua solis eis qui intus sunt usus omnis et potus concessus est. Quod et Petrus ostendens unam Ecclesiam esse et solos eos qui in Ecclesia sint baptizari posse, posuit et dixit: In arca Ne pauci, id est, octo anime hominum salue  facte sunt per aquam, quod et uos [d 1Kb] similiter saluos faciet  baptisma , probans [e 1Kb] et contestans unam arcam Ne typum fuisse unius Ecclesie. Si potuit tunc in illo expiati [f 1Kb] purificati mundi baptismo saluus per aquam fieri qui in arca Ne non fuit, potest et nunc uiuificari per baptisma qui in Ecclesia non est, cui soli baptisma concessum est. Sed et Paulus apostolus hoc idem adhuc apertius et clarius [g 1Kb] manifestans ad Ephesios scribit et dicit: Christus dilexit Ecclesiam, et se ipsum tradidit pro ea, ut eam sanctificaret, purgans eam lauacro aque [h 1Kb] . Quod si una est Ecclesia, que a Christo diligitur et lauacro eius sola purgatur, quo modo qui in Ecclesia non est aut diligi a Christo aut ablui et purgari lauacro eius potest?

[2Kb] III. Propter quod cum sola Ecclesia habeat aquam  uitalem et baptizandi atque abluendi hominis potestatem, qui dicit apud Nouatianum baptizari et sanctificari aliquem posse, prius ostendat et doceat Nouatianum in Ecclesia esse aut Ecclesie presidere. Ecclesia enim una est, que una et intus esse et foris non potest. Si enim apud Nouatianum est, apud Cornelium non fuit. Si uero apud Cornelium fuit, qui Fabiano episcopo legitima ordinatione successit, et quem preter sacerdotii honorem martyrio quoque Dominus glorificauit, Nouatianus in Ecclesia non est, nec episcopus computari potest [i 1Kb] , qui, euangelica et apostolica traditione contempta, nemini succedens, a se ipso ortus est. Habere namque aut tenere Ecclesiam nullo modo potest qui ordinatus in Ecclesia  non est.

 Iu. Foris enim non esse Ecclesiam nec scindi aduersum se aut diuidi posse, sed inseparabilis atque indiuidue domus unitatem tenere manifestat Scripture diuine fides, cum de sacramento Pasche et Agni, qui agnus Christum designabat, scriptum sit: In domo una comedetur, non eiicietis de domo carnem foras . Quod item circa Raab, que ipsa quoque typum portabat Ecclesie, expressum uidemus? cui mandatur [a 1Kb] et dicitur: Patrem tuum et matrem tuam et fratres tuos et totam domum patris tui colliges ad te ipsam in domum tuam, et omnis qui exierit ostium domus tue foras reus sibi erit . Quo sacramento declaratur in unam domum solam, id est, in Ecclesiam uicturos, et ab interitu mundi euasuros colligi oportere, quisquis autem de collectis  foras exierit, id est, si quis, quamuis in Ecclesia gratiam consecutus, recesserit et ab Ecclesia exierit, reum sibi futurum, id est, ipsum sibi quod pereat imputaturum. Quod apostolus Paulus explanat docens et precipiens hereticum uitandum esse ut peruersum et peccatorem et a semetipso damnatum . Hic enim reus [b 1Kb] sibi erit qui non ab episcopo eiectus, sed sponte de Ecclesia profugus, heretica presumptione a semetipso damnatus.

[2Kb] u. Et idcirco Dominus insinuans nobis unitatem de diuina auctoritate uenientem ponit et dicit: Ego et pater unum sumus . Ad quam unitatem redigens Ecclesiam suam denuo dicit: Et erit unus grex [c 1Kb] et unus pastor . Si autem grex unus est, quomodo potest gregi annumerari qui in numero  gregis non est? aut pastor haberi quomodo potest qui, manente uero pastore, et in Ecclesia Dei  ordinatione succedanea presidente, nemini succedens, et a se ipso incipiens [d 1Kb] , alienus fit et profanus, dominice pacis ac diuine unitatis inimicus, non habitans in domo Dei, id est, in Ecclesia Dei, in qua non nisi concordes atque unanimes habitant, loquente in Psalmis Spiritu sancto et dicente: Deus qui inhabitare facit unanimes in domo .

[3Kb] uI. Denique unanimitatem christianam firma [e 1Kb] sibi atque inseparabili caritate connexam etiam ipsa dominica sacrificia declarant. Nam quando Dominus corpus suum panem uocat de multorum granorum adunatione congestum, populum nostrum quem portabat indicat adunatum; et quando sanguinem suum uinum appellat de botris atque acinis plurimis expressum atque in unum coactum, gregem item nostrum  significat commixtione adunate multitudinis copulatum. Si Nouatianus huic pani dominico adunatus est, si Christi populo et ipse commixtus est, poterit uideri et unici ecclesiastici Baptismi habere gratiam posse, si eum constiterit Ecclesie unitatem tenere. Denique quam sit inseparabile unitatis sacramentum, et quam sine spe sint et perditionem sibi maximam de indignatione Dei acquirant qui schisma faciunt, et relicto episcopo, alium sibi foris pseudepiscopum constituunt, declarat in libris Regnorum Scriptura diuina, ubi a tribu Iuda et Beniamin decem tribus scisse sunt, et relicto rege suo [f 1Kb] , alterum sibi foris constituerunt: Et indignatus est, inquit, Dominus in omni semine [g 1Kb] Isrel, et dimouit [h 1Kb] eos, et dedit eos in direptionem donec abiiceret eos a facie sua, quia  dissipatus est Isrel a domo Dauid, et constituerunt sibi regem Hieroboam filium Nabath . Indignatum esse Dominum dicit [a 1Kb] et eos in perditionem dedisse quod ab unitate [b 1Kb] dissipati essent atque alterum sibi [c 1Kb] regem constituissent. Et tanta indignatio Domini extitit aduersus illos qui schisma fecerant, ut etiam cum homo Dei ad Hieroboam missus esset qui ei peccata sua exprobraret, atque ultionem futuram prediceret, panem quoque apud illos edere et aquam bibere uetaretur. Quod cum non custodisset et contra preceptum Dei prandisset, statim diuine censure maiestate percussus est, ut inde regrediens impetu [d 1Kb] ac morsu leonis intinere necaretur. Et audet quisquam dicere aquam Baptismi salutarem et gratiam celestem communem cum schismaticis esse posse, cum quibus nec terrestris cibus nec secularis potus debet esse communis? Satiat adhuc [e 1Kb]  in Euangelio suo Dominus et maiorem intelligentie lucem manifestat quod iidem qui se tunc a tribu Iuda et Beniamin sciderant, et Hierosolymis derelictis Samariam secesserant, inter profanos et gentiles computarentur. Nam cum primum discipulos suos in ministerium salutis mitteret, mandauit et dixit: In uiam nationum [f 1Kb] ne abieritis, et in ciuitatem Samaritanorum ne introieritis. Ad Iudeos [g 1Kb] prius mittens, gentiles adhuc preteriri iubet. Addendo autem et ciuitatem Samaritanorum debere omitti, ubi erant schismatici, ostendit schismaticos gentilibus adequari.

[1Kb] uII. Quod si aliquis illud opponit ut dicat eamdem Nouatianum legem tenere quam catholica Ecclesia teneat, eodem Symbolo quo et nos baptizare, eumdem nosse Deum Patrem, eumdem Filium Christum,  eumdem Spiritum sanctum, ac propter hoc usurpare eum potestatem baptizandi posse quod uideatur in interrogatione [h 1Kb] Baptismi a nobis non discrepare, sciat quisquis hoc opponendum putat primum non esse unam nobis et schismaticis Symboli legem, neque eamdem interrogationem. Nam cum dicunt:  Credis remissionem peccatorum, et uitam eternam per sanctam Ecclesiam, mentiuntur in interrogatione, quando non habeant Ecclesiam. Tunc deinde uoce sua ipsi confitentur remissionem peccatorum non dari nisi per sanctam Ecclesiam posse; quam non habentes, ostendunt remitti illic peccata non posse.

[2Kb] uIII. Quod uero eumdem quem et nos Deum Patrem, eumdem Filium Christum, eumdem Spiritum sanctum nosse dicuntur, nec hoc adiuuare tales potest. Nam et Chore et Dathan et Abiron cum sacerdote Aaron et Moyse eumdem Deum nouerant, pari lege [i 1Kb] et religione uiuentes, unum et uerum Deum, qui colendus atque inuocandus fuerat, inuocabant. Tamen quia loci sui ministerium transgressi contra Aaron sacerdotem qui sacerdotium legitimum dignatione  Dei atque ordinatione Domini perceperat, sacrificandi sibi licentiam uindicauerunt, diuinitus percussi penas statim pro illicitis conatibus pependerunt [i 1Kb] , nec potuerunt rata esse et proficere sacrificia irreligiose et illicite contra ius diuine dispositionis oblata. Thuribula quoque ipsa, in quibus incensum illicite fuerat oblatum, ne in usu de cetero essent sacerdotibus, sed potius indignationis et ultionis diuine memoriam corrigendis posteris exhiberent [k 1Kb] , iussu Domini conflata atque igne purgata in laminas ductiles producuntur et affiguntur altari, secundum quod loquitur Scriptura diuina. Memoriale, inquit, filiis Isrel ut non accedat quisquam alienigena qui non est ex semine Aaron imponere incensum ante Dominum, ut non sit sicut Chore. Et tamen illi schisma  non fecerant, nec foras egressi, contra Dei sacerdotes impudenter [l 1Kb] atque hostiliter rebellauerant, quod nunc hi Ecclesiam scindentes et contra pacem atque unitatem Christi rebelles cathedram sibi constituere et primatum assumere [m 1Kb] et baptizandi atque offerendi licentiam uindicare conatur. Quomodo perficere que  agunt aut impetrare aliquid illicitis conatibus Deo possunt qui contra Deum, quod eis non licet, moliuntur [a 1Kb] ? Quare qui Nouatiano siue ceteris eiusmodi schismaticis [b 1Kb] patrocinantur frustra contendunt baptizari et sanctificari illic aliquem salutari Baptismo posse ubi constet baptizantem [c 1Kb] baptizandi licentiam [d 1Kb] non habere.

[1Kb] IX. Atque ut magis intelligi posset contra eiusmodi audaciam que sit censura diuina, inuenimus in tali facinore non solum duces et auctores sed et participes penis destinari, nisi se a communione malorum separauerint, precipiente per Moysen Domino et dicente: Separamini a tabernaculis hominum istorum durissimorum, et nolite tangere ab omnibus que sunt eis, ne simul pereatis in peccato eorum . Et quod  comminatus per. Moysen Dominus fuerat impleuit, ut quisquis se a Chore [e 1Kb] et Dathan et Abiron non separasset, penas statim pro impia communione persolueret. Quo exemplo ostenditur et probatur obnoxios omnes et culpe et pene futuros qui se schismaticis contra prepositos et sacerdotes irreligiosa temeritate miscuerint. Sicut etiam per Osee prophetam Spiritus sanctus contestatur et dicit: Sacrificia eorum tamquam panis luctus, omnes qui manducant ea contaminabuntur , docens scilicet et ostendens omnes omnino cum auctoribus supplicio coniungi qui fuerint eorum peccato contaminati.

[1Kb] X. Que ergo apud eos merita esse circa Deum possunt quibus supplicia diuinitus irrogantur? Aut quomodo tales iustificare et sanctificare baptizatos  possunt qui hostes sacerdotum aliena et illicita et nullo sibi iure concessa usurpare conantur? Quos tamen ipsos non miramur pro sua prauitate contendere. Asserant [f 1Kb] enim necesse est [g 1Kb] singuli quique quod faciunt, nec uolunt, uicti facile succumbere,  quamuis sciant id quod faciunt non licere. Illud mirandum est [h 1Kb] , immo indignandum potius et dolendum, Christianos antichristis assistere et preuaricatores fidei atque Ecclesie proditores intus in ipsa Ecclesia [i 1Kb] contra Ecclesiam stare. Qui, quamquam pertinaces alias et indociles, uel hoc tamen confitentur quod uniuersi siue heretici siue schismatici non habeant Spiritum sanctum, et ideo baptizare quidem possunt, dare autem Spiritum sanctum non possunt, in hoc ipso a nobis tenentur ut ostendamus nec baptizare omnino eos posse qui non habeant Spiritum sanctum.

[1Kb] XI. Nam cum in Baptismo unicuique peccata sua remittantur, probat et declarat in Euangelio suo Dominus per eos solos peccata posse dimitti qui habeant  Spiritum sanctum. Post resurrectionem enim discipulos suos mittens loquitur ad eos et dicit: Sicut misit me Pater, et ego mitto uos. Hoc cum dixisset, insufflauit et ait illis: Accipite Spiritum sanctum. Si cuius remiseritis peccata, remittentur illi; si cuius tenueritis, tenebuntur . Quo in loco ostendit eum solum posse baptizare et remissionem peccatorum dare qui habeat Spiritum sanctum. Denique ipsum Christum Dominum [i 1Kb] nostrum baptizaturus Ioannes accepit ante Spiritum sanctum cum adhuc esset in utero matris constitutus , ut certum esset atque manifestum baptizare non posse nisi eos qui habeant Spiritum Sanctum. Itaque qui hereticis siue schismaticis patrociniantur, respondeant nobis an habeant Spiritum sanctum, an non habeant. Si habent, cur illic baptizatis,  quando ad nos ueniunt, manus imponitur ad accipiendum Spiritum sanctum, cum iam utique illic acceptus sit ubi si fuit dari potuit? Si autem foris tincti heretici et schismatici non habent Spiritum sanctum, et  ideo apud nos manus imponitur ut hic accipiatur quod illic nec est nec dari potest, manifestum est nec remissionem peccatorum dari per eos posse quos constet Spiritum sanctum non habere. Et idcirco ut secundum diuinam dispositionem atque euangelicam ueritatem peccatorum remissionem consequi et sanctificari ac templa Dei fieri possint Ecclesie Baptismo baptizandi sunt omnes omnino qui ab aduersariis et antichristis ad Christi Ecclesiam ueniunt.

[5Kb] XII. Quesisti etiam [a 1Kb] , fili carissime [b 1Kb] , quid mihi de illis uideatur qui in infirmitate et languore gratiam Dei consequuntur, an habendi sint legitimi christiani, eo quod aqua salutari non loti sint, sed perfusi. Qua in parte nemini uerecundia et modestia nostra preiudicat quo minus unusquisque quod putat  sentiat et quod senserit faciat. Nos, quantum concipit mediocritas nostra, estimamus in nullo mutilari et debilitari posse beneficia diuina, nec minus aliquid illic posse contingere ubi plena et tota fide et dantis et sumentis accipitur quod de diuinis muneribus hauritur. Neque enim sic in sacramento salutari delictorum contagia ut in lauacro carnali et seculari sordes cutis et corporis abluuntur, ut aphronitris [c 1Kb] et ceteris quoque adiumentis et solio et piscina opus sit, quibus ablui et mundari corpusculum possit. Aliter pectus credentis abluitur, aliter mens hominis [d 1Kb] per fidei merita mundatur. In sacramentis salutaribus necessitate  cogente, et Deo indulgentiam suam largiente, totum credentibus conferunt diuina compendia. Nec quemquam mouere debet quod aspergi uel perfundi uidentur egri cum gratiam dominicam consequuntur, quando Scriptura sancta per Ezechielem prophetam loquatur et dicat: Et aspergam super uos aquam mundam, et mundabimini ab omnibus immunditiis uestris, et ab omnibus simulacris uestris emundabo uos, et dabo uobis cor nouum, et spiritum nouum dabo in uobis . Item in Numeris: Et homo qui fuerit immundus usque ad uesperam, hic purificabitur die tertio et die septimo [e 1Kb] , et mundus erit. Si autem non fuerit purificatus die tertio et die septimo, non erit mundus, et exterminabitur anima illa de Isrel, quoniam aqua aspersionis non est super eum sparsa . Et  iterum: Et locutus est Dominus ad Moysen dicens: Accipe leuitas de medio filiorum Isrel, et purificabis eos. Et ita facies eis purificationem eorum. Circumsperges eos aqua purificationis . Et iterum: Aqua aspersionis purificatio est . Unde apparet aspersionem quoque aque instar salutaris lauacri obtinere et quando hec in Ecclesia fiunt, ubi sit et accipientis et dantis fides integra, stare omnia et consummari ac perfici posse maiestate Domini et fidei ueritate.

[11Kb] XIII. Porro autem quod quidam eos salutari aqua et  fide legitima Christi gratiam consecutos non christianos sed clinicos uocant, non inuenio unde hoc nomen assumant; nisi forte qui plura et secretiora legerunt apud Hippocratem uel Soranum, clinicos istos deprehenderunt. Ego enim, qui clinicum de Euangelio noui, scio paralytico illi et debili per longa etatis curricula in lecto iacenti nichil infirmitatem suam obfuisse quominus ad firmitatem celestem plenissime perueniret, nec tantum indulgentia dominica excitatum de grabato esse, sed ipsum grabatum suum reparatis et uegetatis uiribus sustulisse. Et idcirco, quantum fide concipere et sentire nobis datur, mea sententia hec est, ut christianus iudicetur [a 1Kb] legitimus quisquis fuerit in Ecclesia lege et iure fidei diuinam gratiam consecutus. Aut si aliquis existimat eos nichil consecutos eo quod  aqua salutari tantum perfusi sint [b 1Kb] , sed inanes et uacui sunt, non decipiantur, ut si incommodum languoris euaserint et conualuerint, baptizentur. Si autem baptizari non possunt qui iam baptismo ecclesiastico sanctificati sunt, cur in fide sua et Domini indulgentia scandalizantur? An consecuti sunt quidem gratiam dominicam, sed breuiore et minore mensura muneris diuini ac Spiritus sancti, ut habeantur quidem christiani, non sint tamen ceteris adequandi?

[1Kb] XIu. Quin immo Spiritus sanctus non ad mensuram datur, sed super credentem totus infunditur. Nam si dies omnibus equaliter nascitur, et si sol super omnes pari et equali luce diffunditur, quanto magis Christus sol et Dies uerus in Ecclesia sua lumen uite eterne pari equalitate largitur? Cuius equalitatis sacramentum  uidemus in Exodo esse celebratum , cum de celo manna deflueret et futurorum prefiguratione alimentum panis celestis et cibum Christi uenientis ostenderet. Illic enim sine discrimine uel sexus uel etatis gomor a singulis [c 1Kb] equalitater colligebatur. Unde apparebat Christi indulgentiam et celestem gratiam postmodum secuturam equaliter omnibus diuidi sine sexus uarietate, sine annorum discrimine, sine acceptione persone, super omnem Dei populum spiritalis gratie munus infundi. Plane eadem gratia spiritalis, que equaliter [d 1Kb] in Baptismo a credentibus sumitur, in conuersatione atque actu nostro postmodum uel minuitur uel augetur; ut in Euangelio dominicum semen equaliter seminatur, sed pro uarietate terre aliud absumitur, aliud in multiformem  copiam uel tricesimi uel sexagesimi uel centesimi numeri fructu exuberante cumulatur. Adhuc uero cum singuli ad denarium uocentur, quid est ut quod a Deo equaliter distribuitur humana interpretatione minuatur?

[1Kb] Xu. Quod si aliquis in illo mouetur quod quidam de iis qui egri baptizantur [e 1Kb] spiritibus adhuc immundis tentantur [f 1Kb] , sciat diaboli nequitiam pertinacem usque ad aquam salutarem ualere, in Baptismo uero omne nequitie sue uirus amittere. Quod exemplum cernimus in rege Pharaone qui, diu reluctatus et in sua perfidia demoratus tamdiu resistere potuit et preualere donec ad aquam ueniret: quo cum uenisset, et uictus est et extinctus. Mare autem illud sacramentum Baptismi fuisse declarat beatus apostolus  Paulus dicens: Nolo enim uos ignorare, fratres, quia patres nostri omnes sub nube fuerunt, et omnes per mare transierunt, et omnes in Moyse [a 1Kb] baptizati sunt in nube et in mari . Et addidit dicens: Hec autem omnia figure nostre fuerunt. Quod hodie etiam geritur, ut per exorcistas uoce humana et potestate diuina flagelletur et uratur et torqueatur diabolus, et cum exire se et homines Dei dimittere sepe dicat, in eo tamen quod dixerit fallat, et id quod per Pharaonem prius gestum est eodem mendacio obstinationis et fraudis exerceat. Cum tamen ad aquam salutarem atque ad Baptismi sanctificationem uenitur, scrire debemus et fidere quia illic diabolus opprimitur, et homo Deo dicatus diuina indulgentia liberatur. Nam si sicut  scorpii et serpentes, qui in sicco preualent, in aquam precipitati preualere non possunt [b 1Kb] aut sua uenena retinere [c 1Kb] , sic et spiritus nequam [d 1Kb] , cui scorpii et serpentes appellantur, et tamen per nos data a Domino potestate calcantur, permanere ultra non possunt in hominis corpore, in quo baptizato in sanctificato incipit Spiritus sanctus habitare.

[1Kb] XuI. Hoc denique et rebus ipsis experimur, ut necessitate urgente in egritudine baptizati et gratiam consecuti careant immundo spiritu quo antea mouebantur, et laudabiles ac probabiles in Ecclesia uiuant, plusque per dies singulos in augmentum celestis gratie per fidei incrementa proficiant. Et contra sepe nonnulli de illis qui sani baptizantur, si postmodum peccare ceperint, spiritu immundo redeunte quatiuntur;  ut manifestum sit diabolum in Baptismo fide credentis excludi, si fides postmodum defecerit, regredi. Nisi si iustum quibusdam uidetur ut illi qui extra Ecclesiam apud aduersarios et antichristos profana aqua polluuntur baptizati iudicentur, hi uero qui in Ecclesia baptizantur minus indulgentie et gratie diuine consecuti esse uideantur, et tantus honor habeatur hereticis ut inde uenientes non interrogentur utrumne loti sint an perfusi, utrumne clinici sint an peripatetici, apud nos autem de integra fidei ueritate detrahatur, et Baptismo ecclesiastico maiestas sua et sanctitas derogetur.

[1Kb] XuII. Rescripsi, fili carissime, ad litteras tuas quantum parua nostra mediocritas ualuit, et ostendi quid nos tantum in nobis est sentiamus, nemini prescribentes  quominus statuat quod putat unusquisque prepositus actus sui rationem Domino redditurus, secundum quod beatus apostolus Paulus in epistola sua ad Romanos scribit et dicit: Unusquisque nostrum pro se rationem dabit. Non ergo nos inuicem iudicemus  . Opto te, fili carissime, semper bene ualere.





[3Kb] CONCILIUM ICONIENSE CONTRA CATAPHRYGAS, CELEBRATUM ANNO 258 SUB STEPHANO PAPA I.

Concilium Iconiense habitum est anno 258, seu, uerius, 256, Iconii in Phrygia, occasione Cataphrygarum hereticorum, ut de ipsorum omniumque aliorum hereticorum Baptismatis ualere, quid statuendum sit inquirerent. Ex Cappadocia, Cilicia, Galatia aliisque proximis Orientalibus regionibus episcopi ad hanc synodum accesserunt: a quibus omnibus constitutum ac decretum est nichil eorum que ab hereticis  facta sunt, ab Ecclesia catholica recipiendum esse: ordinationes, Baptismum, manuum impositiones, aliudue sacrum quoduis ab hereticis administratum inualidum esse. Stephanus, pontifex Romanus episcopos Orientales hec constituentes excommunicat et apostolice sedis communione priuat: ipsam uero synodum erraticam, contra Apostolorum traditionem erroneum dogma confirmantem, reprobat. Orientales ad Pontificem suos quidem legatos, qui de rebus in synodo gestis coram pontifice rationem redderent, ablegarunt; uerum Romam uenientes, a sancto Stephano pontifice neque recepti, neque auditi fuerunt. Ob quam causam Firmilianus, Cesaree Cappadocie episcopus ad Cyprianum eam que acta huius concilii enarrat, et de legatis non auditis ualde conqueritur;  epistolam sequentem hanc conscripsit. BARON., ann. 258, 14, 15 et 16.

Certum est, inquit Pagius ad ann. Chr. 255, n. 15 et 16, concilium Iconiense, in quo rebaptizatio hereticorum decreta, ante Stephani pontificatum celebratum. Id enim diserta testatur Firmilianus in epistola ad Cyprianum, ubi de Iconiensi synodo ita loquitur: Quod totum nos iampridem in Iconio, qui Phrygie locus est, collecti, in unum conuenientibus ex Gallia et Cilicia, et ceteris proximis regionibus confirmauimus. Ubi pronomen nos non de ipsius Firmiliani persona, sed potius de eius decessoribus accipiendum; cum Firmilianus eam synodum iampridem collectam affirmet, et in fine eiusdem epistole synodi huius uetustatem manifestissime indicet, ut obseruauit  ualesius in Notis Eusebianis ad lib. uII, cap. 7. Nam, cum Stephanus papa, Cypriano scribens, antiquam Ecclesie consuetudinem in recipiendis hereticis aduersus assertatores noui dogmatis opposuisset, Firmilianus hoc argumentum aduersus Afros fortasse  ualere dicit; et quomodo Afri id refutare possint, ibidem docet. Contra Orientales nullam uim illud habere demonstrat, apud quos semper rebaptizati fuerint heretici, iam inde ab Iconiensi synodo, que ob Montanistas fuerat indicta. His addit ualesius Dionysium Alexandrinum in epist. ad Philemonem Romane urbis presbyterum, quam scripsit sub initia pontificatus Xysti pape, ubi ait: Illud preterea didici, non ab Afris solis hunc morem nunc primum inuectum fuisse, sed et multo antea superiorum episcoporum temporibus in ecclesiis popularissimis, et in conciliis fratrum apud Iconium et Synnada, et apud alios plurimos idem sancitum fuisse. Hinc, sub extrema Alexandri Seueri tempora, quibus Firmilianus ad Cesariensis ecclesie sacerdotium recens promotus fuerat, ut docet Eusebius  in lib. uI, synodum Iconiensem collectam credit ualesius, ideoque ante Cornelii pape pontificatum. Hactenus Pagius. Harduinus, in Indice Conciliorum, tomi I, Iconii et Synnadis concilia habita esse anno circiter 255 affirmat. De his uide et Augustinum lib. III contra Crescon., cap. 1, 3.





EPISTOLA FIRMILIANI, EPISCOPI CAESAREAE CAPPADOCIAE, AD CYPRIANUM CONTRA EPISTOLAM STEPHANI.

ARGUMENTI prorsus eiusdem est cum precedenti, sed paulo uehementius et acerbius quam episcopum deceat scripta, ea potissimum, quantum suspicor, de causa, quod ad Firmiliani, Helenum et ceteros illarum partium episcopos Stephanus aliam quoque epistolam scripserat, se illis non communicaturum quamdiu in  ea sententia de baptizandis hereticis persisterent; uti ex epistola Dionysii Alexandrini ad Xistum, Stephani successorem, docet Eusebius Hist. Eccles. lib. uII, c. 4. Atque adeo fortassis consultius foret, numquam editam fuisse hanc epistolam, ita ut putem consulto  illam omisisse Manutium. uerum quum a Morelio euulgata sit, pretermittere nolui, tum quod res quasdam memorandas contineat, tum quod antidoti loco esse queant uerba epistole dicti Dionysii ad Stephanum, quam habet, dicti libr. c. 3, Eusebius, et repetit latius Nicephorus Hist. eccles. lib. uI, c. 7; ex quibus palinodiam illum, quod aiunt, cecinisse constat. »Scito, inquit, frater, orientales atque etiam ulteriores ecclesias que antea dissidebant, ad unitatem esse reductas, omnesque utique earum antistites unanimes et consentientes, supra modum de pace et concordia que preter exspectationem accidit letari; Demetrianum in primis Antiochenum, Theoctistum Cesariensem, Mazabenem Eliensem, Alexandri defuncti successorem, Marinum Tyrium, Heliodorum Laodicensem,  qui in locum Thelymedris subrogatus est, Helenum Tharsensem, et ecclesias Cilicie omnes, Firmilianum et Cappadociam omnem. Precipuos enim episcoporum nominaui, ne epistola longior fiat, neue multis uerbis sim molestior. Sed et uniuerse Syrie et Arabie, Mesopotamia ipsa, Pontus, Bythynia; et, ut semel dicam, exsultant ubique omnes, concordia et fraterna caritate glorificantes Deum.« Hactenus Dionysius, cui similia uidere est apud D. Hieronymum contra Luciferianos, et apud D. Aug. l. III Contra Cresc. Gramm. c. 1, 2 et 3, ubi, ex ipsa confessione Donatistarum, refert orientales episcopos rescidisse seu potius correxisse suum iudicium, quo eis placuerat, de ista Baptismi questione Cypriano et Africano concilio consentire oportere. PAMELIUS.

 [226Kb] I. Firmilianus Cypriano fratri [a 1Kb] , in Domino salutem. Accepimus per Rogatianum carissimum nostrum diaconum a uobis missum litteras quas ad nos fecisti, frater dilectissime; et gratias propter hoc Domino maximas [b 1Kb] egimus quod contigerit ut qui corpore ab  inuicem separamur sic spiritu adunemur quasi non unam tantum regionem tenentes, sed in ipsa atque in eadem [a 1Kb] domo simul inhabitantes. Quod et decet dicere, quia et spiritalis domus Dei una est. Erit enim in nouissimis, ait Propheta, diebus manifestus mons Domini et domus Dei super uertices montium . In quam conuenientes [b 1Kb] cum iucunditate adunantur, secundum quod et in Psalmo hoc postulatur a Domino inhabitare in domo Dei per omnes dies uite . Unde et in alio loco manifestatum est esse apud sanctos magnam uoluntatis caritatem inunum conuenire. Ecce, inquit, quam bonum et uoluptabile est ut habitent fratres in unum!

[2Kb] II. Adunatio enim et pax et concordia, non solum  hominibus fidelibus et cognoscentibus ueritatem, sed et Angelis ipsis celestibus uoluptatem maximam prestat, quibus dicit sermo diuinus esse gaudium in uno peccatore penitentiam agente et ad unitatis uinculum reuertente . Quod utique non diceretur de Angelis conuersationem in celis habentibus, nisi ipsi quoque essent nobis adunati, qui nostra adunatione letantur; sicut e contrario utique contristantur, quando uident diuersas quorumdam mentes et scissas uoluntates, quasi non tantum unum et eumdem Deum  simul inuocent, sed separatis et diuisis ab inuicem nec confabulatio iam possit esse aut sermo communis. Nisi quod nos gratiam referre Stephano in isto possumus quod per illius inhumanitatem nunc effectum sit ut fidei et sapientie uestre experimentum caperemus. Sed non enim si nos [c 1Kb] propter Stephanum hanc beneficii gratiam cepimus, statim Stephanus beneficio gratia digna commisit. Neque enim et Iudas perfidia sua et proditione, qua scelerate circa Saluatorem operatus est, dignus uideri potest quasi causam bonorum tantorum ipse prestiterit ut per illum mundus et gentium populus passione Domini liberaretur [d 1Kb] .

[176Kb] III. Sed hec interim que ab Stephano gesta sunt  pretereantur; nedum audacie et insolentie eius meminimus, de rebus ab eo improbe gestis longiorem mestitiam nobis inferamus. De uobis autem cognoscentes quod secundum regulam ueritatis et sapientiam Christi, hoc de quo nunc queritur [e 1Kb] disposueritis, cum magna letitia exultauimus et Deo gratias egimus, quia inuenimus in fratribus tam longe positis tantam nobiscum fidei et ueritatis unanimitatem [f 1Kb] . Potens est enim gratia Dei copulare et coniungere caritatis atque unitatis uinculo etiam ea que uidentur  longiore terrarum spatio esse diuisa, secundum quod et olim interuallo temporum separatos ab Iob et Ne, qui in primis fuerant, Ezechielem et Danielem posteriores etate ad unanimitatis uinculum uirtus diuina coniunxit, ut, quamuis temporibus longis discreti essent, eadem diuina inspiratione sentirent. Quod et nunc in uobis animaduertimus, ut qui longissimis regionibus a nobis separati estis, sensu tamen et spiritu copulatos uos esse nobiscum probaretis. Quod totum hoc fit diuina unitate. Nam, cum Dominus unus atque idem sit qui habitat in nobis, coniungit ubique et copulat suos uinculo unitatis. Unde in uniuersam terram exiuit sonus eorum qui a Domino missi sunt unitatis spiritu uelociter currentes; sicut e contrario nichil prodest aliquos proximos  et iunctos sibi esse corporibus, si animo et mente dissideant, quando adunari anime omnino non possint que se a Dei unitate diuiserint: Ecce enim, inquit, qui longinquant se abs te peribunt . Sed tales iudicium Domini pro merito suo subibunt, recedentes a uerbis eius qui Patrem pro unitate deprecatur et dicit: Pater, da ut, quomodo ego et tu unum sumus, sic et hi in nobis unum sint .

[1Kb] Iu. Nos uero ea, que a uobis scripta sunt, quasi nostra propria suscepimus [a 1Kb] , nec in transcursu legimus, sed sepe repetita memorie mandauimus [b 1Kb] . Neque obest utilitati salutari, aut eadem retexere ad confirmandam ueritatem, aut et quedam addere ad cumulandam probationem. Si quid autem a nobis  additum fuerit, non sic additur quasi a uobis aliquid minus dictum sit, sed quoniam sermo diuinus humanam naturam supergreditur, nec potest totum et perfectum anima concipere, idcirco et tantus est numerus  Prophetarum, ut multiplex et diuina [c 1Kb] sapientia per multos distribuatur. Unde et tacere precipitur primo in prophetia loquenti, si secundo fuerit reuelatum . Qua ex causa necessario apud nos fit ut per singulos annos seniores et prepositi in unum conueniamus ad disponenda ea que cure nostre commissa sunt, ut, si qua grauiora sunt, communi consilio dirigantur, lapsis quoque fratribus et post lauacrum salutare a diabolo uulneratis per penitentiam medela queratur; non quasi a nobis remissionem peccatorum consequantur, sed ut per nos ad intelligentiam delictorum suorum conuertantur et Domino plenius satisfacere cogantur.

[2Kb] u. Quoniam uero legatus iste a uobis missus regredi ad uos festinabat, et hibernum tempus urgebat,  quantum potuimus ad scripta uestra rescripsimus. Et quidem, quantum ad id pertineat quod Stephanus dixit, quasi Apostoli eos qui ab heresi ueniunt baptizari prohibuerint et hoc custodiendum posteris tradiderint, plenissime uos respondistis neminem tam stultum esse qui hoc credat Apostolos tradidisse, quando etiam ipsas hereses constet execrabiles ac detestandas postea exstitisse, cum et Marcion, Cerdonis discipulus, inueniatur sero post Apostolos et post longa ab eis tempora sacrilegam aduersus Deum traditionem induxisse; Apelles quoque, blasphemie eius consentiens, multa alia noua et grauiora fidei ac ueritati inimica addiderit. Sed et ualentini et Basilidis tempus manifestum est, quod et ipsi, post Apostolos et post longam etatem, aduersus Ecclesiam Dei  sceleratis mendaciis suis rebellauerint. Ceteros quoque hereticos constat prauas suas sectas et inuentiones peruersas, prout quisque errore ductus est,  postea induxisse; quos omnes manifestum est a semetipsis damnatos esse, et ante diem iudicii inexcusabilem sententiam aduersus semetipsos dixisse: quorum baptisma qui confirmat, quid aliud quam cum ipsis se adiudicat, et se ipse participem talibus faciendo condemnat.

[3Kb] uI. Eos autem qui Rome sunt non ea in omnibus obseruare que sint ab origine tradita; et frustra Apostolorum auctoritatem pretendere scire quis etiam inde potest, quod circa celebrandos dies Pasche et circa multa alia diuine rei sacramenta uideat esse apud illos aliquas diuersitates, nec obseruari illic omnia equaliter que Hierosolymis obseruantur, secundum quod in ceteris quoque plurimis prouinciis multa pro locorum et nominum diuersitate uariantur, nec tamen  propter hoc ab Ecclesie catholice pace atque unitate aliquando discessum est. Quod nunc Stephanus ausus est facere, rumpens aduersum uos pacem, quam semper antecessores eius uobiscum amore et honore mutuo custodierunt, adhuc etiam infamans [a 1Kb] Petrum et Paulum beatos apostolos, quasi hoc ipsi tradiderint, qui in epistolis suis hereticos exsecrati sunt et ut eos euitemus monuerunt. Unde apparet traditionem hanc humanam esse que hereticos asserit et baptisma,  quod non nisi solius Ecclesie est, eos habere defendit.

[248Kb] uII. Sed et ad illam partem bene a uobis responsum est ubi Stephanus in epistola sua dixit »hereticos quoque ipsos in baptismo conuenire, et quod alterutrum [b 1Kb] ad se uenientes non baptizent, sed communicent tantum,« quasi et nos hoc facere debeamus. Quo in loco, etsi uos iam probastis satis ridiculum [c 1Kb] esse ut quis sequatur errantes, illud tamen ex abundanti addimus, non esse mirum si sic heretici agant, qui, etsi in quibusdam minoribus discrepant, in eo tamen, quod est maximum, unum et eumdem consensum tenent ut blasphement Creatorem, quedam somnia sibi et phantasmata ignoti Dei confingentes; quos [d 1Kb] utique consequens est sic consentire in baptismi sui uanitate ut consentiunt in repudianda  diuinitatis ueritate. De quibus, quoniam longum est ad singula eorum uel scelesta uel superuacua respondere satis est breuiter illud in compendio dicere, eos qui non teneant [e 1Kb] uerum Dominum, Patrem, tenere non posse nec Filii nec Spiritus sancti ueritatem, secundum quod etiam [f 1Kb] illi qui Cataphryge appellantur, et nouas prophetias usurpare conantur, nec Patrem possunt habere nec Filium [g 1Kb] nec [Spiritum sanctum] [h 1Kb] ; a quibus si queramus quem Christum  predicent, respondebunt eum se predicare qui miserit Spiritum per Montanum et Priscam locutum. In quibus cum animaduertamus non ueritatis Spiritum sed erroris fuisse, cognoscimus eos qui falsam illorum prophetiam contra Christi fidem uindicant Christum habere non posse. Sed et ceteri quique heretici, si se ab Ecclesia Dei sciderint, nichil habere potestatis aut gratie possunt, quando omnis potestas et gratia in Ecclesia constituta sit, ubi president maiores natu, qui et baptizandi et manum imponendi et ordinandi possident potestatem. Heretico enim, sicut ordinare non licet nec manum imponere, ita nec baptizare nec quicquam sancte nec spiritaliter gerere, quando alienus sit a spiritali et deifica sanctitate. Quod totum nos iampridem in Iconio,  qui Phrygie locus est, collecti in unum conuenientibus ex Galatia et Cilicia et ceteris proximis regionibus, confirmauimus tenendum contra hereticos firmiter et uindicandum, cum a quibusdam de ista re dubitaretur.

[1Kb] uIII. Et quoniam Stephanus et qui illi consentiunt contendunt dimissionem peccatorum et secundam natiuitatem in hereticorum Baptisma posse procedere, apud quos etiam ipsi confitentur Spiritum sanctum  non esse, considerent et intelligant spiritalem natiuitatem sine Spiritu esse non posse, secundum quod et beatus apostolus Paulus eos qui ab Ioanne baptizati fuerant, priusquam missus esset Spiritus sanctus a Domino, baptizauit denuo spiritali Baptismo, et sic eis manum imposuit ut acciperent Spiritum sanctum . Quale est autem ut cum Paulum post Ioannis baptisma iterato discipulos suos baptizasse uideamus, nec eos qui ab heresi ad Ecclesiam ueniunt post illicitam et profanam eorum tinctionem baptizare dubitemus? Nisi si his episcopis [a 1Kb] quibus [nunc] [b 1Kb] minor fuit Paulus, ut hi quidem possint per solam manus impositionem uenientibus hereticis dare Spiritum sanctum, Paulus autem idoneus non fuerit qui ab Ioanne baptizatis Spiritum  sanctum per manus impositionem daret, nisi eos prius etiam Ecclesie Baptismo baptizasset.

[2Kb] IX. Illud quoque absurdum quod non putant querendum esse quis sit ille qui baptizauerit, eo quod qui baptizatus sit gratiam consequi poterit inuocata trinitate nominum Patris et Filii et Spiritus sancti. Deinde hec erit sapientia quam scribit Paulus esse in his qui perfecti sunt. At quis est in Ecclesia perfectus  et sapiens [a 1Kb] qui hoc aut defendat aut credat quod inuocatio hec nominum nuda sufficiat ad remissionem peccatorum et Baptismi sanctificationem, cum hec tunc utique proficiant quando et qui baptizat habet Spiritum sanctum et Baptisma quoque ipsum non sit sine Spiritu [b 1Kb] constitutum. Sed dicunt eum qui quomodocumque foris baptizatur mente et fide sua Baptismi gratia consequi posse. Quod et ipsum sine dubio ridiculum est quasi de celo adducere ad se possit aut mens praua iustorum sanctificationem aut fides falsa credentium ueritatem. Non omnes autem qui nomen Christi inuocant audiri et inuocationem [c 1Kb] suam consequi aliquid gratie posse Dominus ipse manifestat dicens: Multi uenient in nomine meo dicentes: Ego sum Christus; et multos fallent . Nulla  quippe differentia est inter pseudo-prophetam et hereticum. Nam ut ille in nomine Dei aut Christi, ita iste in sacramento [d 1Kb] Baptismi fallit: Mendacio uterque nititur ad decipiendas hominum uoluntates.

[257Kb] X. uolo autem uobis et de historia [e 1Kb] que apud nos facta est exponere ad hoc ipsum pertinente. Ante uiginti enim et duos fere annos, temporibus post Alexandrum imperatorem, multe istic conflictationes et pressure acciderunt, uel in commune omnibus hominibus, uel priuatim Christianis, terre etiam motus plurimi et frequentes exstiterunt, ut et per [f 1Kb] Cappadociam et per Pontum multa subruerent, quedam etiam ciuitates, in profundum recepte, dirupti soli hiatu deuorarentur, ut ex hoc persecutio quoque grauis  aduersum nos christiani nominis fieret, que post longam retro etatis pacem repente oborta de inopinato et insueto malo [g 1Kb] ad turbandum populum nostrum  terribilior effecta est. Serenianus tunc fuit in nostra prouincia preses, acerbus et dirus persecutor. In hac autem perturbatione constitutis fidelibus, et huc atque illuc persecutionis metu fugientibus, et patrias suas relinquentibus, [h 1Kb] atque in alias partes regionum transeuntibus , emersit istic subito quedam mulier, que in extasim [i 1Kb] constituta propheten se preferret et quasi sancto Spiritu plena sic ageret. Ita autem principalium demoniorum [i 1Kb] impetu ferebatur, ut per longum tempus sollicitaret et deciperet fraternitatem, admirabilia quedam et portentosa perficiens, et facere se terram moueri [k 1Kb] polliceretur. Non quod demoni tanta esset potestas ut terram mouere  aut elementum concutere ui sua ualeret, sed quod nonnumquam Spiritus nequam, presciens et intelligens terre motum futurum, id se facturum esse simularet quod futurum uideret. Quibus mendaciis et iactationibus subegerat mentes singulorum ut sibi obedirent, et quocumque [l 1Kb] preciperet et duceret sequerentur, faceret quoque mulierem illam cruda hyeme nudis pedibus per asperas niues ire nec uexari in aliquo aut ledi illa discursione, diceret etiam se in Iudeam et Hierosolymam festinare, fingens tamquam inde uenisset. Hic et unum de presbyteris Rusticum, item et alium diaconum fefellit, ut eidem mulieri commiscerentur; quod paulo post detectum est: Nam subito apparuit illi unus de exorcistis uir probatus et circa religiosam disciplinam bene semper conuersatus, qui  exhortatione quoque fratrum plurimorum, qui et ipsi fortes ac laudabiles in fide aderant, excitatus, erexit se contra illum spiritum nequam reuincendum [m 1Kb] ;  qui subtili fallacia etiam hoc paulo ante predixerat, uenturum quemdam aduersum [a 1Kb] et tentatorem infidelem. Tamen ille exorcista, inspiratus, Dei gratia fortiter restitit, et esse illum nequissimum spiritum qui prius sanctus putabatur, ostendit. Atque illa mulier que prius per prestigias et fallacias demonis multa ad deceptionem fidelium moliebatur, inter cetera quibus plurimos deceperat, etiam hoc frequenter ausa est, ut et inuocatione non contemptibili sanctificare se panem [b 1Kb] et Eucaristiam facere simularet, et sacrificium Domino sine [c 1Kb] sacramento solite predicationis offerret, baptizaret quoque multos usitata et legitima uerba interrogationis usurpans, ut nil discrepare ab ecclesiastica regula uideretur [d 1Kb] .

[1Kb] XI. Quid igitur de huius Baptismo dicemus, quo  nequissimus demon per mulierem baptizauit? Numquid et hoc Stephanus et qui illi consentiunt comprobant, maxime cui nec symbolum Trinitatis nec interrogatio legitima et ecclesiastica defuit? Potest credi aut remissio peccatorum data aut lauacri salutaris regeneratio rite perfecta, ubi omnia, quamuis ad imaginem ueritatis, tamen per demonem gesta sunt? Nisi si et demonem in nomine Patris et Filii et Spiritus sancti gratiam Baptismi dedisse contendunt qui hereticorum Baptisma [e 1Kb] defendunt; apud quos sine  dubio idem error est, demonum fallacia ipsa est, quando apud illos omnino Spiritus sanctus non est.

XII. Illud etiam quale est quod uult Stephanus, his qui apud hereticos baptizantur adesse presentiam et sanctimoniam Christi? Nam, si non mentitur Apostolus dicens: Quotquot in Christo tincti estis, Christum induistis , utique qui illic in Christo baptizatus est induit Christum. Si autem induit Christum, accipere potuit et Spiritum sanctum, qui a Christo missus est, et frustra illi uenienti ad accipiendum Spiritum manus imponitur; nisi si a Christo Spiritum [f 1Kb] induit [g 1Kb] ut apud hereticos sit quidem Christus, non sit autem illic Spiritus sanctus.

[1Kb] XIII. Decurramus uero breuiter et cetera que a  uobis copiose et plenissime dicta sunt, festinante uel maxime ad uos Rogatiano, diacono carissimo nostro. Sequitur enim illud quod interrogandi sunt a nobis qui hereticos defendunt, utrum carnale sit eorum Baptisma, an spiritale. Si enim carnale est, nichil differunt a Iudeorum Baptismo, quo sic illi utuntur, ut eo tamquam communi et uulgari lauacro tantum sordes lauentur: sin autem spiritale est, quomodo apud illos esse Baptisma spiritale potest, apud quos Spiritus sanctus non est! Ac per  hoc aqua qua tinguntur lauacrum est illis carnale tantum, non Baptismi sacramentum.

[2Kb] XIu. Quod si Baptisma hereticorum habere potest regenerationem secunde natiuitatis, non heretici sed filii Dei [a 1Kb] computandi sunt qui apud illos baptizantur; secunda enim natiuitas que est in Baptismo filios Dei generat. Si autem sponsa Christi una est, que est Ecclesia catholica, ipsa est que sola generat Dei filios. Neque enim multe [b 1Kb] sponse Christi, cum dicat Apostolus: Despondi uos uni uiro uirginem castam assignare Christo ; et Audi filia et uide, et inclina aurem tuam, et obliuiscere populi tui [c 1Kb] , quia desiderauit rex speciem tuam ; et, ueni, sponsa, de Libano, aduenies et pertransibis a principio fidei ; et Ingressus sum in hortum  meum, soror mea, sponsa . uidemus unam personam ubique proponi, quia et sponsa est una. Non est autem una nobiscum hereticorum synagoga, quia nec sponsa est adultera et fornicaria; unde nec potest filios Dei parere: nisi si, secundum quod Stephano uidetur, heresis quidem parit et exponit, expositos autem Ecclesia suscipit, et quos non ipsa pepererit pro suis nutrit, cum filiorum alienorum mater esse non possit. Et ideo Christus Dominus noster, unam esse manifestans sponsam suam et unitatis eius sacramentum declarans ait: Qui non est mecum, aduersus me est [d 1Kb] ; et qui non mecum colligit, spargit . Si enim nobiscum est Christus, heretici autem non sunt nobiscum, pro certo aduersus Christum sunt heretici.  Et, si nos colligimus cum Christo, non colligunt autem nobiscum heretici, sine dubio spargunt.

[1Kb] Xu. Sed nec illud pretereundum est a nobis quod a uobis necessario dictum est, quod Ecclesia, secundum Canticum canticorum, hortus sit conclusus et  fons signatus, paradisus cum fructu pomorum . Qui autem numquam in hunc hortum introierunt, neque paradisum a Deo creatore plantatum uiderunt, quomodo de fonte qui intus inclusus [e 1Kb] est et diuino sigillo signatus est, aquam uiuam lauacri salutaris prebere alicui poterunt? Cum uero et arca Ne nichil aliud fuerit quam sacramentum Ecclesie Christi, que tunc, omnibus foris pereuntibus, eos solos seruauit qui intra arcam fuerunt, manifeste instruimur ad Ecclesie unitatem perspiciendam, quemadmodum et apostolus Petrus posuit dicens: Sic et uos [f 1Kb] similiter saluos faciet Baptisma , ostendens quoniam, quomodo [g 1Kb] qui cum Ne in arca non fuerunt, non tantum purgati et saluati [h 1Kb] per aquam non sunt, sed statim diluuio illo perierunt, sic et nunc  quicumque in Ecclesia cum Christo non sunt, foris peribunt, nisi ad unicum et salutare Ecclesie lauacrum per penitentiam conuertantur [i 1Kb] .

[1Kb] XuI. Qualis uero error sit et quanta sit cecitas eius qui remissionem peccatorum dicit apud synagogas hereticorum dari posse, nec permanet in fundamento unius Ecclesie, que semel a Christo supra petram solidata est, hinc intelligi potest quod soli Petro Christus dixerit: Quecumque ligaueris super terram, erunt ligata et in celis; et quecumque solueris super terram, erunt soluta et in celis ; et iterum in Euangelio quando in solos [i 1Kb] Apostolos insufflauit Christus dicens: Accipite Spiritum sanctum. Si [k 1Kb] cuius remiseritis peccata, remittentur illi; et si  cuius tenueritis, tenebuntur . Potestas ergo peccatorum remittendorum Apostolis data est et Ecclesiis quas illi a Christo missi constituerunt, et episcopis qui eis ordinatione uicaria successerunt. Hostes autem unius catholice Ecclesie, in qua nos sumus,  et aduersarii nostri, qui Apostolis successimus, sacerdotia sibi illicita contra nos uindicantes et altaria profana ponentes, quid aliud sunt quam Chore et Dathan et Abiron, pari scelere sacrilegi, et easdem quas et illi penas daturi cum his qui sibi consentiunt, secundum quod etiam tunc illorum participes et fautores pari cum eis morte perierunt.

[1Kb] XuII. Atque ego in hac parte iuste indignor ad hanc tam apertam et manifestam Stephani stultitiam, quod qui sic de episcopatus sui loco gloriatur et se successionem Petri tenere contendit, super quem fundamenta Ecclesie collocata sunt, multas alias petras inducat et ecclesiarum multarum noua edificia constituat, dum esse illic baptisma sua auctoritate defendit. Nam qui baptizantur complent sine dubio  Ecclesie numerum. Qui autem baptisma eorum probat, de baptizatis et Ecclesiam illic esse confirmat. Nec intelligit obfuscari a se et quodam modo aboleri christiane petre ueritatem qui sic prodit et deserit unitatem. Iudeos tamen, quamuis ignorantia cecos et grauissimo facinore constrictos, zelum Dei Apostolus habere [a 1Kb] profitetur. Stephanus, qui per successionem cathedram Petri habere se predicat, nullo aduersus hereticos zelo excitatur, concedens illis non modicam sed maximam gratie potestatem, ut dicat eos [b 1Kb] et asseueret per baptismi sacramentum sordes ueteris hominis abluere, antiqua mortis peccata donare, regenaratione celesti filios Dei facere, ad eternam uitam diuini lauacri sanctificatione reparare.  Qui sic magna et celestia Ecclesie munera hereticis concedit et tribuit, quid aliud [c 1Kb] agit quam communicat eis quibus tantum gratie defendit ac uindicat. Et frustra iam dubitat in ceteris quoque consentire eis et particeps esse, ut et simul cum eis conueniat, et orationes pariter cum iisdem misceat, et altare ac sacrificium commune constituat.

[1Kb] XuIII. Sed in multum, inquit, proficit nomen Christi  ad fidem et baptismi sanctificationem, ut quicumque et ubicumque [d 1Kb] in nomine Christi baptizatus fuerit, consequatur statim gratiam Christi, quando huic loco breuiter occurri possit et dici quoniam, si in nomine Christi ualuit foris baptisma ad hominem purgandum in eiusdem Christi nomine ualere illic potuit et manus impositio ad accipiendum Spiritum sanctum. Et incipient cetera [e 1Kb] quoque que apud hereticos aguntur iusta et legitima uideri, quando in nomine Christi gerantur, secundum quod uos in epistola uestra exsecuti estis, non nisi in Ecclesia sola ualere posse nomen Christi, cui uni concesserit Christus celestis gratie potestatem.

[3Kb] XIX. Quod autem pertinet ad consuetudinem refutandam, quam uidentur opponere ueritati, quis  tam uanus sit ut ueritati consuetudinem preferat, aut qui, perspecta luce, tenebras non derelinquat? Nisi si et Iudeos, Christo aduentante, id est ueritate, adiuuat in aliquo antiquissima consuetudo, quod, relicta [f 1Kb] noua ueritatis uia, in uetustate permanserint. Quod quidem aduersus Stephanum uos dicere, Afri, potestis, cognita ueritate, errorem uos consuetudinis reliquisse. Ceterum nos ueritati et consuetudinem iungimus, et consuetudini Romanorum consuetudinem, sed ueritatis opponimus, ab initio hoc tenentes quod a Christo et ab [g 1Kb] Apostolis traditum est. Nec meminimus hoc apud nos aliquando cepisse, cum semper istic obseruatum sit ut nonnisi unam Dei Ecclesiam nocemus, et sanctum Baptisma nonnisi sancte  Ecclesie computaremus. Plane, quoniam quidam de eorum baptismo dubitabant qui, etsi non ut nos Prophetas recipiunt, eosdem tamen Patrem et Filium [h 1Kb] nosse nobiscum uidentur, plurimi simul conuenientes in Iconio, diligentissime tractauimus et confirmauimus repudiandum esse omne omnino baptisma quod sit extra Ecclesiam constitutum.

[1Kb] XX. Ad illud autem quod pro hereticis ponunt,  et aiunt Apostolum dixisse, Siue per occasionem, siue per ueritatem, Christus annuntietur , ut respondeamus, ineptum est, quando manifestum sit Apostolum in epistola sua qua hoc dixit, neque hereticorum neque baptismi eorum mentionem fecisse, sed locutum esse de fratribus tantum, siue perfide secum loquentibus, siue in fide sincera perseuerantibus, nec oporteat hoc longo tractatu excutere, sed ipsam satis sit epistolam legere, et quid Apostolus dixerit, de ipso Apostolo recognoscere.

[33Kb] XXI. Quid ergo, inquiunt, fiet de his qui ab hereticis uenientes sine Ecclesie baptismo admissi sunt? Si de seculo excesserunt, in eorum numero habentur qui apud nos catechisati quidem sunt, sed prius quam baptizarentur obierunt, non modo dicunt [a 1Kb] emolumentum  ueritatis et fidei, ad quam, relicto errore, peruenerant, etsi consummationem gratie consecuti non sunt, morte preuenti. Qui autem adhuc in seculo permanent baptizentur Ecclesie Baptismo, ut remissionem peccatorum consequi possint, ne, per alienam presumptionem, in pristino errore manentes, sine gratie consummatione moriantur. Ceterum quale delictum est, uel illorum qui admittunt, uel eorum  qui admittuntur, ut non ablutis [b 1Kb] per Ecclesie lauacrum sordibus, nec peccatis expositis, usurpata temere communicatione contingant corpus et sanguinem Domini, cum scriptum sit: Quicumque ederit panem aut biberit calicem Domini indigne, reus erit corporis et sanguinis Domini .

[2Kb] XXII. Nos etiam illos quos hi qui prius in Ecclesia catholica episcopi fuerant, et postmodum sibi potestatem clerice ordinationis assumentes baptizauerunt, pro non baptizatis habendos iudicauimus. Et hoc apud nos obseruatur, ut quicumque ab illis tincti ad nos ueniunt, tamquam alieni et nichil consecuti, unico et uero Ecclesie catholice Baptismo apud nos baptizentur et lauacri uitalis regenerationem consequantur. Et tamen multum interest inter eum qui inuitus et necessitate  persecutionis coactus succubuit, et illum qui sacrilega uoluntate audax contra Ecclesiam rebellat, uel in Patrem et Deum [c 1Kb] Christi et totius mundi conditorem impia uoce blasphemat. Et non pudet Stephanum hoc asserere, ut per eos [d 1Kb] qui, cum ipsi in omnibus peccatis sint constituti, dicat posse remissionem peccatorum dari, quasi possit esse in domo mortis lauacrum salutis!

[1Kb] XXIII. Ubi ergo erit quod scriptum est: Ab aqua  aliena abstine te et a fonte alieno ne biberis , si relicto Ecclesie fonte signato, alienam aquam pro tua suscipis et profanis fontibus Ecclesiam polluis? Quando enim baptismo hereticorum communicas, quid aliud quam de uoragine et ceno illorum bibis, et ipse Ecclesie sanctificatione purgatus, alienarum sordium contactibus inquinaris? Nec metuis iudicium Dei hereticis testimonium contra Ecclesiam perhibens, cum scriptum sit: Falsus testis non erit impunitus . Quin immo, tu hereticis omnibus peior es: nam, cum inde multi, cognito errore suo, ad te ueniant ut Ecclesie uerum lumen accipiant, tu uenientium errores adiuuas, et, obscurato lumine ecclesiastice ueritatis, tenebras heretice noctis accumulas. Cumque se illi in peccatis  esse et nichil gratie habere se, ac propterea ad Ecclesiam uenire fateantur, tu eis remissionem peccatorum subtrahis, que in baptismo datur, dum dicis eos iam baptizatos et extra Ecclesiam Ecclesie gratiam consecutos. Nec intelligis animas eorum de manu tua exquiri cum iudicii dies uenerit, qui sitientibus Ecclesie potum negasti, et uolentibus uiuere causa mortis fuisti. Et insuper indignaris.

[18Kb] XXIu. uide qua imperitia reprehendere audeas eos qui contra mendacium pro ueritate nituntur. Quis enim iustius indignari contra alterum debuit? utrumne qui hostes Dei asserit, an uero qui aduersus eum qui hostes Dei asserit [a 1Kb] pro Ecclesie ueritate consentit [b 1Kb] ? Nisi quod imperitos etiam animosos atque iracundos esse manifestum  est, dum per inopiam consilii et sermonis ad iracundiam  facile uertuntur, ut de nullo alio magis quam de te dicat Scriptura diuina: Homo animosus parat lites, et uir iracundus exaggerat peccata . Lites enim et dissensiones quantas parasti per Ecclesias totius mundi? Peccatum uero quam magnum tibi exaggerasti, quando te a tot gregibus scidisti! Excidisti enim te ipsum. Noli te fallere; siquidem ille est uere schismaticus qui se a communione ecclesiastice unitatis apostatam fecerit: dum enim putas omnes a te abstineri posse, solum te ab omnibus abstinuisti. Nec te informare ad regulam ueritatis et pacis uel Apostoli precepta potuerunt monentis et dicentis: Obsecro ergo uos ego uinctus in Domino, digne ambulare uocatione qua uocati estis, cum omni humilitate sensus et lenitate, cum patientia sustinentes  inuicem in dilectione, satis agentes seruare unitatem spiritus in coniunctione pacis; unum corpus, et unus spiritus, sicut uocati estis in una spe uocationis uestre. Unus Dominus, una fides, unum baptisma, unus Deus et pater omnium, qui super omnes, [c 1Kb] et per omnia, et in omnibus nobis .

[25Kb] XXu. Hec Apostoli mandata et monitasalutaria [d 1Kb] quam diligenter Stephanus impleuit, humilitatem sensus et lenitatem primo in loco seruans. Quid enim humilius aut lenius quam cum tot episcopis per totum mundum dissensisse, pacem cum singulis uario discordie genere rumpentem, modo cum Orientalibus, quod nec uos latere confidimus, modo uobiscum, qui in Meridie estis; a quibus legatos episcopos  patienter satis et leniter suscepit, ut eos nec ad  sermonem saltem colloquii communis admitteret, adhuc insuper, dilectionis et caritatis memor, preciperet fraternitati uniuerse ne quis eos in domum suam reciperet, ut uenientibus, non solum pax et communio, sed et tectum et hospitium negaretur. Hoc est seruasse unitatem spiritus in coniunctione pacis, abscindere se a caritatis unitate, et alienum se per omnia fratribus facere, et contra sacramentum et fidem contumacis furore discordie rebellare. Apud talem potest esse unum corpus et unus spiritus, apud quem fortasse ipsa anima una non est sic lubrica et mobilis et incerta? Sed quantum ad illum pertinet, relinquamus. Excutiamus potius id de quo maxima questio est. Qui contendunt ab hereticis baptizatos sic recipi oportere tamquam legitimi  baptismi gratiam consecutos, unum nobis atque illis baptisma dicunt esse et in nullo discrepare. Sed quid ait apostolus Paulus? Unus Dominus, una fides,  unum baptisma, unus Deus . Si unum atque idem est cum nostro baptisma hereticorum, sine dubio et fides una est. Si autem fides una est, utique et Dominus unus est. Si Dominus unus est, consequens est dicere quia unus est. Si autem hec unitas, que separari omnino et diuidi non potest, etiam apud hereticos ipsa est, quid ultra contendimus, ut quid illos hereticos et non christianos uocamus? Porro, cum nobis et hereticis nec Deus unus sit, nec Dominus unus, nec una Ecclesia, nec fides una, sed nec unus spiritus, aut corpus unum, manifestum est nec baptisma nobis et hereticis commune esse posse, quibus nichil est omnino commune. Et tamen non pudet Stephanum talibus aduersus Ecclesiam patrocinium prestare et propter hereticos  asserendos fraternitatem scindere, insuper et Cyprianum pseudo-christum et pseudo-apostolum et dolosum operarium dicere. Qui omnia in se esse conscius  preuenit, ut alteri ea per mendacium obiiceret que ipse ex merito audire deberet. Bene te ualere omnibus nobis cum uniuersis qui in Africa sunt episcopis  et cunctis clericis et omni fraternitate uniuersi optamus, ut perpetuo unanimes et unum sentientes habeamus nobiscum etiam de longinquo adunatos.



[DE REBAPTISMATE.]





PROLEGOMENA DE AUCTORE ANONYMO LIBRI DE REBAPTISMATE.



ARTICULUS I. Quis auctor operis, et quo seculo floruerit?


Liber de Rebaptismate, inquit uir doctus  , a nonnullis tribuitur Ursino monacho, quem Gennadius aduersus eos, qui rebaptizabant seculo Iu, scripsisse testatur  . Que Ursini monachi libro contineri ait Gennadius, ea in hac de Rebaptismate pertractatione non difficile est animaduertere. Nihil enim aliud agit auctor, quicumque tandem ille sit, nisi ut eos qui in heresi baptizati sunt non rebaptizandos, sed ad saniorem fidem conuersis manus imponendas esse uincat. Sed Ursinus libelli huius auctor uideri non potest, nisi episcopus fuisse tertio seculo dicatur. Episcopum se esse noster ille Scriptor diserte declarat.  »Siquidem per nos baptisma tradetur,« inquit  »integre et solemniter, et per omnia que scripta sunt adsignetur, atque sine ulla ullius rei separatione tradatur; aut si a minore clero per necessitatem traditum fuerit, euentum exspectemus, ut aut suppleatur a nobis, aut a Domino supplendum reseruetur.« Occurrunt in eodem Scriptore seculi tertii perspicue note. Sic enim de tota illa controuersia loquitur, ut eam recens exortam esse, et adhuc uigere indicet. Ait enim  , Monstri simile esse episcopos talia scandala cogitare: propositum sibi esse turbulentis hominibus ut uel nunc suum negotium agere incipiant persuadere. In ipso loco illo, qui a Baluzio obiicitur, utile esse statuit  : »tot annorum totque Ecclesiarum, itemque Apostolorum et episcoporum  auctoritati cum bona ratione acquiescere, cum sit maximum incommodum atque dispendium sanctissime  matris Ecclesie aduersus prisca consulta post tot seculorum tantam seriem nunc primum repente ac sine ratione insurgere.« Colligi ex his uerbis non debet auctorem seculo quarto uixisse, sed tantummodo eum in exaggerando non ualde timidum fuisse. Nam preterquam quod ne quarto quidem seculo sine absurda exaggeratione obiicere potuit tot seculorum tantam seriem, certe conceptis uerbis declarat tunc primum controuersiam de Baptismo hereticorum exarsisse; quod seculo tertio proprie congruit. Quin etiam Cyprianum ipsum, tacito nomine, ut adhuc uiuentem et diuersas partes auctoritate sua tuentem oppugnat. Statuit enim  eiusmodi »Controuersiarum nullum esse fructum, nisi ut unus homo, quicumque ille est, magne prudentie et constantie esse  apud quosdam leues homines inani gloria predicetur, et hereticorum stupore preditus, quibus hoc unum solatium est, si non soli peccare uideantur, errores et uitia uniuersarum ecclesiarum correxisse apud simillimos sui et compares celebretur.« Quis Cypriano tam indignis modis conuitiatus fuisset, postquam maculam erroris, quem non sine summa animi moderatione in re nondum decisa defenderat, martyrio abstersit, eiusque nominis, refrigerato contentionis estu, summa exstitit in omnibus Ecclesiis celebritas?

Que de huius anonymi scriptoris etate hactenus edisseruit uir clarissimus Maranus, aliis quoque doctrina et eruditione prestantibus iam pridem probata noscuntur. Rigaltius, qui primus inter notas ad opera  S. Cypriani hunc tractatum edidit, usus apographo Sirmondiano ex ueteri codice monasterii S. Remigii descripto, censuit  auctoris esse ab euo Cypriani parum distantis. Rigaltium secutus est Cyprianicorum  editor Oxoniensis  . Caueus item eiusmodi questionem semel, iterumque discutiens  adduci non potuit, ut alteri sententie calculum adiiceret. Sed ceteris multo acrius rem inuestigasse uidetur Tillemontius  ; qui eo usque demum processit, ut non solum uiuente adhuc Cypriano, sed etiam contra ipsummet episcopum Carthaginiensem scriptum opus definiret. Hec est quoque sententia Cl. Gallandii  , cui iam preluxere doctissimi duumuiri Tillemontius et Ceillierus  .



ARTICULUS II. Analysis huius opusculi.

Ab initio dilucide proponit statum questionis; deinde obseruat  : »Nonnulla super hac noua questione scripta aut rescripta esse, quibus utraque pars  ad destruenda aliena summo studio nitebatur.« Hinc doctissimus Ceillierius merito colligit auctorem hunc eo tempore scripsisse, quo plura iam scripta pro et contra baptismum hereticorum exarata fuerant. »In quo genere,« pergit anonymus, »questionis, ut mihi uidetur, nulla omnio potuisset controuersia aut disceptatio emergere, si unusquisque nostrum contentus uenerabili Ecclesiarum omnium auctoritate et necessaria humilitate nichil innouare gestiret, cum locum contradictioni non quemlibet animaduerteret. Namque omne, quod et anceps et ambiguum et in diuersis sententiis prudentium et fidelium uirorum constitutum est, si contra priscam et memorabilem cunctorum emeritorum sanctorum et fidelium solemnissimam  obseruationem iudicatur, damnari utique debet.«

Postea, § 2, discutiens questionem, duo baptismata distinguit, unum aque, et alterum Spiritus Sancti secundum uerba S. Ioannis Baptiste , qui post me uenit, fortior me est, cuius ego non sum dignus corrigiam calceamenti soluere, ipse uos baptizabit in Spiritu sancto et igni. Et iehsu Christus ipsemet dixit: Ioannes quidem baptizauit aqua, uos autem baptizabimini Spiritu sancto non post multos hos dies. Cornelius recepit baptismum Spiritus sancti, antequam recepisset illum aque ; et econtra Apostoli baptizati in aqua fuere longo tempore, antequam recepissent Spiritum sanctum  . Utitur hic auctor  anonymus hisce exemplis ad ostendendum, quod etsi unum aut alterum horum duorum baptismatum ordinarie coniungi soleant, nichilominus tamen baptismus  aque non cesset conferre gratiam, licet ab impositione manuum specialiter ad conferendum Spiritum sanctum instituta separatus sit. »Nam dubitari non potest,« inquit anonymus  »quod hodierno quoque die usu uenit, ut plerique post baptisma sine impositione manuum episcopi de seculo exeant, et tamen pro perfectis fidelibus habeantur . . . . . Aut si dicas,« pergit Anonymus, »huiusmodi hominem saluum non posse fieri, omnibus episcopis salutem adimimus, quos ita periculis quam certissimis adstringis, ut omnibus hominibus, qui sub cura eorum agunt, et hac atque illac dispersis regionibus ipsorum infirmantur; per semetipsos subuenire debeant; quia ceteri homines minores clericis, qui periclitantur, hoc idem prestare non possint: ne sanguis eorum, qui uacui de  seculo exisse uidebuntur, de manu episcoporum necesse habeat requiri.« Exinde concludit, quod quando baptismus in nomine Iesu precesserit, per solam manus impositionem episcopi possit eiusmodi homini penitenti ac credenti etiam Spiritus sanctus tribui, quin necesse sit queri quale illud baptisma fuerit, quod in nomine Iesu Christi consecutus est  . Ascribit eamdem efficaciam baptismo Spiritus sancti sine illo aque, hoc nixus fundamento, quia uirtus nominis Iesu Christi tanta est, »ut super quemcumque hominum baptismate inuocata,« ad salutem assequendam non modicam »prerogatiuam prestare possit . . . . « Et ille, in quo, cum baptizaretur, »inuocatum esset in nomine Iesu, licet in aliquo errore« aut peccato detineretur,« si errorem suum corrigat,  fidei ueritatem agnoscat, et omnem labem preterite conuersationis abscindat, et ad Ecclesiam, et ad episcopum ueniat, impositionem manuum ipsius recipiat, accipiat Spiritum sanctum, quin inuocationis« illius precedentis nominis Iesu legitime celebrate ceremonie fructum amittat, que tamen sola non sufficit ad salutem, que autem incipit habere efficaciam et uirtutem »correctione erroris et agnitione ueritatis, et abscissa omni labe preterite conuersationis, et accedente, quod deerat, supplemento« per impositionem manuum. Probat assertum hoc exemplo apostolorum  , qui postquam Christum deseruerunt, atque fidem abnegarunt, non cessabant baptizare; ait dein, § 10, quod »baptismus ab episcopis pessime conuersationis, aut praue sentientibus aut  imperitioribus« collatus, sit bonus et integer; tam magna uirtus, »operationibus diuinis est propria  .« Adiungit dein, § eodem: »Cum salus nostra in baptismate Spiritus, quod et plerumque cum baptismate aque coniunctum est, sit constituta, siquidem per nos baptisma tradetur integre et solemniter, et per omnia, que scripta sunt, assignetur, atque sine illius  rei separatione tradatur; aut si a minore clerico per necessitatem traditum fuerit,« euentum exspectemus, ut aut suppleatur a nobis, aut a Domino supplendum reseruetur; si uero ab alienis traditum fuerit, ut potest hoc negotium et ut admittit, corrigatur: quia Spiritus sanctus extra Ecclesiam non sit, fides quoque non solum apud hereticos, uerum etiam apud eos qui in schismate constituti sunt, sana esse non possit. Idcircoque penitentiam agentibus correctisque per doctrinam ueritatis et per fidem ipsorum, que postea emendata est purificato corde eorum, tantummodo baptismate spirituali, id est, manus impositione episcopi, et Spiritus sancti subministratione, subueniri debeat; signum quoque fidei integrum hoc modo et hac ratione tradi in Ecclesia merito consueuit,  ne inuocatio nominis Iesu, que aboleri non potest, contemptui a nobis uideatur habita: quod utique non oportet; quamquam talis inuocatio, si nichil eorum, que memorauimus secutum fuerit, ab operatione salutis cesset ac uacet. Dicente enim Apostolo unum esse baptisma , necesse est inuocatione nominis Iesu perseuerante; quia non potest a quoquam hominum, que semel inuocata est, auferri.

Postea exponit baptisma sanguinis a Iesu Christo designatum  hisce uerbis: »Baptizari habeo aliud autem baptisma« . »Hoc in loco« ait noster Anonymus  »non ut secundum baptisma, ac si sint duo baptismata, Christus significat, sed alterius quoque speciei baptisma ad eamdem salutem concurrens  donatum nobis esse demonstrat. Quas utrasque species ab ipso Domino nostro primum initiari et sanctificari oportebat, ut nobis quoque alterutra siue utraque species unum hoc duplex salutiferum, atque honorificum baptisma prestaret; et uie quedam unius baptismatis sic nobis patefierent, ut aliquando impune aliqua illarum deesset, sicut in uerbum audientibus Martyribus impune aque baptisma deest,« quos tamen certi sumus, si quid laxamenti habeant, etiam aqua solitos baptizari: »Itemque illis, qui legitimi sunt fideles effecti, impune deest baptisma sanguinis proprii; quia baptizati in nomine Christi, redempti sunt pretiosissimo sanguine Domini, cum utraque hec ex uno atque eodem fonte procedant flumina Baptismatis dominici . . . que primum apparuerunt in  Domini passione, cuius de latere perforato lancea militari sanguis et aqua manauit, ut emitteret duo flumina diuerse speciei, sed tamen eiusdem ac singulare latus, ita ut impleatur Spiritu sancto, quicumque credens biberit ex utroque flumine. Hec enim de fluminibus his loquens ostendebat Dominus significans Spiritum sanctum. Inde est, quod S. Ioannes apostolus hec simul coniungens dicat«: Tres testimonium perhibent Spiritus, et aqua, et sanguis. Et isti  tres unum sunt   . Ut ex illis colligamus et aquam prestare Spiritum solitum, et sanguinem proprium hominibus prestare Spiritum solitum, et ipsum quoque Spiritum prestare Spiritum solitum  .



ARTICULUS III. Obseruationes quedam in hunc tractatum, atque eiusdem editiones.

Hec summa huius opusculi de Rebaptismate capita, quod ex professo exaratum fuisse uidetur ad defendendam sancti Stephani I Pape sententiam quoad ualiditatem baptismatis ab hereticis collati, notatu digniora in hoc tractatu sequentia nobis sunt uisa. Primo, quod credat martyrium inutile esse hereticis,  atque iis qui sanguinem suum pro nomine Iesu Christi profundunt sine caritate, id est, extra Ecclesiam  . Secundo: quod martyrium in communione Ecclesie toleratum et meritum fidei, et caritatis consequatur  . Tertio: quod liber, qui inscribitur Predicatio sancti Pauli  exaratus fuerit a discipulis Simonis magi; quodque hi heretici, ad imitationem sui capitis »eos, qui sunt simpliciores aut curiosiores fallere cupiunt asserendo se solos integrum atque perfectum, non sicuti nos mutilatum  et decurtatum baptisma tradere, quod taliter dicuntur assignare, ut quam mox in aquam descenderunt, statim super aquam ignis appareat;« quia falso docent baptismum Iesu concomitari debere ignem materialem  .

Ex eodem auctore anonymo discimus, sua etate miracula patrata fuisse, atque ab ipsis etiam hereticis. Ait enim  : »Quas uirtutes non dubie tunc illi sub nomine Christi socient; in quo nomine uidentur quidam etiam modo quasdam uirtutes facere et falso prophetare.«

Preterea occurrunt in hoc opusculo quedam sententie non satis exacte: sic exempli gratia scribit § 4 et § 14. »Nondum erat Spiritus sanctus, quia iehsu non erat clarificatus  .« Et paulo post  ait  quod »Spiritus sanctus uoluntate Dei, non propria de celo descenderit. Tandem quod baptismus Spiritus sancti sit maior baptismo aque  . Anonymi tractatus de Rebaptismate primam lucem aspexit anno 1648 inter opera Cyriani a Nicolao Rigaltio Lutetie Parisiorum impressa, postea in omnibus subsequentibus operum Cyprianicorum editionibus recusus, atque bibliothece ueterum Patrum ab Andrea Gallandio adornate, tom. III, a pag. 362-371, uenetiis, 1767, insertus, qui et eidem tractatui eruditas notas subiunxit. LUMPER.





[1Kb] ANONYMI LIBER DE REBAPTISMATE. NON DEBERE DENUO BAPTIZARI QUI SEMEL IN NOMINE DOMINI IESU CHRISTI SINT TINCTI. 

 [2Kb] I. Animaduerto quesitum apud fratres quid potius obseruari oportet in personam eorum qui in heresi quidem, sed in nomine Dei nostri Iesu Christi sint tincti; postmodum inde digressi, et suppliciter ad Ecclesiam Dei aduolantes, totis precordiis penitentiam agerent; et erroris sui damnationem nunc demum intelligentes auxilium salutis ab ea implorarent; utrum uetustissima consuetudine ac traditione ecclesiastica, post illum quod foris quidem sed  in nomine Iesu Christi Domini nostri accceperuut Baptisma, tantummodo imponi eis manum ab episcopo ad accipiendum Spiritum sanctum sufficeret, et hec manus impositio signum fidei iteratum atque consummatum  eis prestaret: an uero etiam iteratum Baptisma his necessarium esset, tamquam nichil habituris si hoc quoque adepti ex integro non fuissent, perinde ac si numquam baptizati in nomine Iesu Christi forent. Ideoque nonnulla super hac noua questione scripta aut rescripta esse iactabantur, quibus utraque pars ad destruenda aliena summo studio nitebatur. In quo genere questionis, ut mihi uidetur, nulla omnino potuisset controuersia aut disceptatio emergere, si unusquisque nostrum contentus uenerabili Ecclesiarum omnium auctoritate et necessaria humilitate nichil innouare gestiret, cum locum contradictioni non quemlibet animaduerteret. Namque  omne quod et anceps et ambiguum et in diuersis sententiis prudentium ac fidelium uirorum constitutum est, si contra priscam et memorabilem cunctorum emeritorum sanctorum et fidelium solemnissimam obseruationem iudicatur, damnari utique debet, cum in re olim composita et ordinata quodcumque est illud quod contra Ecclesiarum quietem atque pacem in medium producatur nichil  discordias et simultates et schismata allaturum: ubi nullus alius fructus reperiatur nisi hic solus, ut unus homo, quicumque ille est, magne prudentie et constantie esse apud quosdam leues homines inani gloria predicetur, et hereticorum stupore preditus, quibus hoc unicum perditionis solatium est si non soli peccare uideantur, errores et uitia uniuersarum Ecclesiarum  correxisse apud simillimos sui et compares celebretur. Hereticorum enim omnium hoc studium atque propositum est, sanctissime matris nostre Ecclesie eiuscemodi et plurimas quantas calumnias nectere, et inuenisse aliquid quod ei crimini uel etiam leuiter dari posset summam gloriam ducere. Quod cum nullum sane mentis fidelium tenere, uel maxime nullum omnino in quocumque clero constitutum, ac multo magis episcoporum, audere deceat; monstri simile est ipsos episcopos talia scandala cogitare et turpitudinem matris Ecclesie, si quam putant in hoc negotio esse, contra preceptum legis et omnium Scripturarum nimis irreuerenter cum ipsa ipsorum turpitudine et periculo non uereri detegere, quamquam nulla sit in hoc nisi in errore ipsorum illorum turpitudo  Ecclesie. Itaque deterius delinquitur ab hominibus eiusmodi, si id quod in obseruatione antiquissima ab iis tamquam non recte fiat reprehenditur, et ab his qui ante nos fuerunt, tum etiam a nobis recte obseruatum esse et obseruari manifeste ac fortiter ostendatur; ita ut etsi paribus argumentis ex utraque parte congrederemur, tamen quia non poterat id quod innouabatur sine dissensione fratrum et damno ecclesiastico consistere, utique non debeat contra fas, quod aiunt, et nefas, id est contra bonum et equum, Ecclesie matri quasi macula temere infligi, eisque qui hoc attentarent audacie huius atque impietatis ignominia merito deberet adscribi. Sed quoniam non est in nostra potestate ut secundum preceptum Apostoli  idipsum dicamus  omnes, neue sint in nobis schismata; tamen in quantum possumus connitimur huius tractatus statum demonstrare, et turbulentis hominibus ut uel nunc suum negotium agere incipiant persuadere, consecuturis plurimum etiam nobis, si hoc quoque consilio sano  tandem uoluerint adquiescere. Et ideo quecumque sanctarum Scripturarum ad hanc partem pertinentia sunt capitula necessario in unum congeremus, et que uidentur esse diuersa aut uaria, quantum poterit, manifeste inter se conglutinabimus, et utilitatem ac commodum singulorum pro mediocritate nostra examinabimus, ut accendi in Ecclesia formam et consuetudinem saluberrimam atque pacificam uniuersis fratribus insinuemus.

[1Kb] II. Igitur aggredientibus tractatum salutaris et noui, hoc est spiritalis et euangelici Baptismatis, in primis occurrit notissima omnibus predicatio celebrata atque cepta ab Ioanne Baptista, qui aliquantum desciscens a lege, id est Moysis antiquissimo baptismate, et uiam noue et uere gratie presternens, et  baptismate quod interim exercebat aque et penitentie sensim aures Iudeorum preueniebat et occupabat spiritalis Baptismatis futuri annuntiatione, adhortans eos et dicens: Qui post me uenit fortior me est, cuius ego non sum dignus corrigiam calceamenti soluere. Ipse uos baptizabit in Spiritu sancto et igni . Propter quod nobis quoque huius sermonis orsus hinc incipere debebit. Nam et Dominus hanc eamdem uocem Ioannis post suam resurrectionem in Actis Apostolorum confirmans, precepit eis ab Hierosolymis non discedere, sed expectare illam promissionem Patris quam audistis a me: quia Ioannes quidem baptizauit aqua, uos autem baptizabimini Spiritu sancto, non post multos hos dies  . Itemque Petrus eadem uerba Domini percensuit, rationem pro se apud Apostolos reddens dicendo: Cum autem inciperem loqui ego, irruit Spiritus sanctus super eos, sicut et super nos in principio; et recordatus sum sermonem Domini sicut dicebat: Ioannes quidem baptizauit aqua, uos autem baptizabimini Spiritu sancto. Si ergo equale donum dedit eis sicut et nobis credentibus Dominum Iesum Christum, ego quis eram, qui possem prohibere Domino ? Et iterum: uiri fratres, scitis quia a diebus antiquis in nobis Deus elegit per os meum audire Gentes uerbum Euangelii, et credere: et qui corda nouit Deus testimonium perhibuit, dans eis Spiritum sanctum sicut et nobis . Ac propterea huius sententie que sit uis et potestas, considerare debemus. Ait enim  Dominus eis qui postmodum baptizari haberent, quia crederent baptizandos esse, non quemadmodum a se in aqua in penitentiam, sed in Spiritu sancto. De qua predicatione cum utique nemo nostrum possit ambigere, manifestum est qua ratione homines in  Spiritu sancto baptizati sint. Nam et proprie in ipso solo sancto Spiritu baptizati sunt qui crediderunt, quia Ioannes discreuit et dixit, dicens se quidem in aqua baptizare, uenturum autem qui in Spiritu sancto baptizet gratia et uirtute Dei sunt et hoc et occulta largiente et operante, nichilominus autem etiam in Baptismate spiritus et aque, preterea etiam in Baptismate spiritus in sanguine proprio uniuscuiusque, sicut declarant nobis sancte Scripture, quarum per singula queque eorum que enarrabimus afferemus perspicuas probationes.

[1Kb] III. Ad que forte tu, qui nouum quid inducis, continuo impatienter respondeas, ut soles, dixisse in Euangelio Dominum: Nisi quis denuo natus fuerit ex aqua et Spiritu, non potest introire in regnum celorum  . Ex quo manifeste apparet, illi Baptisma solum prodesse, cui possit etiam Spiritus sanctus inesse: super ipsum enim Dominum, cum baptizaretur, Spiritum sanctum descendisse, factumque eius atque dictum pariter congruere, nec alia ulla ratione mysterium istud posse consistere. Cui responso nemo nostrum adeo ita insanus reperitur aut contumax, ut audeat contra fas aut contra uerum contradicere; scilicet rebus integris et omni modo ita in Ecclesia gerundis et secundum discipline ordinem perpetuo a nobis obseruandis. Sed si in eodem Nouo Testamento hec que in isto negotio deprehendimus adunata, nonnumquam reperiantur quodam modo diuisa ac separata et proinde disposita atque si sint singula; uideamus utrum possint esse aliquando etiam  singulariter solitaria, quasi non sint mutila, sed tamquam integra atque perfecta. Nam cum per manus impositionem episcopi datur unicuique credenti Spiritus sanctus, sicut Apostoli circa Samaritanos post Philippi Baptisma manum eis imponendo fecerunt, et hac ratione Spiritum sanctum in eos contulerunt  Dominus quoque noster post resurrectionem, cum insufflasset et dixisset Apostolis suis: Accipite Spiritum sanctum , ita demum largitus eis Spiritum sanctum.

[1Kb] Iu. Cum ita inuenitur, quid tibi, frater, uidetur? Si quis non ab episcopo baptizatus, ita ut si in continenti etiam manus ei imponatur, priusquam tamen  accipiat Spiritum sanctum fuerit defunctus,  utrum censeas salutem percepisse eum, nec ne: quoniam quidem et ipsi Apostoli et discipuli, qui etiam alios baptizabant, qui etiam a Domino baptizati, non statim Spiritum sanctum acceperint qui nondum erat, quia iehsu nondum fuerat clarificatus : sed post resurrectionem eius nec modicum interuallum temporis quo id gestum est, intercesserit. Sicuti et cum baptizati sunt a Philippo Samaritani, donec Samariam rogati ab Hierusalem Apostoli descenderent ad illos, ut eis manum imponerent et Spiritum sanctum per manus impositionem in eos conferrent: quoniam illo interuallo temporis aliquis eorum non adeptus Spiritum sanctum, morte potuit intercipi, et defraudatus gratia Spiritus sancti defungi. Quod hodierna quoque die non potest  dubitari esse usitatum et euenire solitum, ut plerique post Baptisma sine impositione manus episcopi de seculo exeant, et tamen pro perfectis fidelibus habentur. Sicuti Aethiops eunuchus cum rediret ab Hierusalem et legeret prophetam Esaiam et hesitarat, suggerente Spiritu, audita ueritate a Philippo diacono credidit et baptizatus est : et cum ascendisset de aqua, Spiritus Domini rapuit Philippum, et non uidit eum iam nunc amplius eunuchus. Abibat enim uiam suam gaudens quoniam, ut animaduertis, imposita ei manus non est ab episcopo ut Spiritum sanctum acciperet. Quod si hoc admittis et salutare esse credis, nec opinioni omnium fidelium refragaris, necesse est confitearis, proinde autem atque que hoc latius tractatu procedit, etiam illud aliud  latius posse consistere: id est, ut per solam manus impositionem episcopi, quia Baptisma in nomine Iesu Christi Domini nostri precessit, possit alio homini penitenti atque credenti etiam Spiritus sanctus tribui; quoniam eos qui in Christum credituri essent, Scriptura sancta predixit: Oportere in Spiritu baptizari: ita ut et hi quoque non uideantur minus aliquid habere quam illi qui perfecti sunt christiani, ne necesse sit queri quale illud baptisma fuerit quod in nomine Iesu Christi sunt consecuti. Nisi forte in illo quoque superiore tractatu circa eos qui tantummodo in nomine Christi Iesu baptizati fuerint, statuas etiam sine Spiritu sancto posse saluos fieri, aut non hac sola ratione, sed si per manus impositionem episcopi Spiritum sanctum consuesse prestari, aut etiam non episcopum dicas  Spiritum sanctum solitum esse largiri.

 [1Kb] u. Quod si ita est, et potest aliquid horum eueniens salutem homini credenti non preripere, tu quoque ipse annuis quoniam modo dimidiatum et non ut contendis, consummatum mysterium fidei, qua necessitas interuenit, salutem adimere non posse credenti et penitenti homini. Aut si dicis huiusmodi hominem saluum non posse fieri, omnibus episcopis salutem adimimus, quos ita periculis quam certissimis astringis ut omnibus hominibus qui sub cura eorum agunt, et hac atque illac dispersis regionibus ipsorum infirmantur, per semetipsos subuenire debeant; quia ceteri homines minores clericis qui periclitantur, hoc idem prestare non possint: ne sanguis eorum qui uacui de seculo exisse uidebuntur, de manu episcoporum necesse habeat requiri. Porro autem, ut non ignoratis, credentibus hominibus  inuenitur Spiritus sanctus a Domino datus sine Baptismate aque, sicut Actis Apostolorum continetur in hunc modum: Adhuc loquente Petro uerba hec, irruit Spiritus sanctus super omnes qui audiebant uerbum: et obstupefacti sunt qui erant ex circumcisione fideles quotquot simul uenerant cum Petro, quia et super Gentes donum Spiritus sancti effusum est. Audiebant enim eos loquentes linguis suis, et magnificabant Deum. Tunc respondit Petrus: Numquid aliquis aquam prohibere potest ut non baptizentur isti qui Spiritum sanctum acceperunt sicut et nos? Et precepit eos baptizari in nomine Iesu Christi . Sicut etiam idem Petrus postmodum de eisdem Gentibus plenissime docuit nos dicens: Et nichil discreuit inter nos et ipsos, fide emundatis cordibus eorum . Atque hoc  non erit dubium in Spiritu sancto homines posse sine aqua baptizari, sicut animaduersis baptizatos hos prius quam aqua baptizarentur, ut satisfieret et Ioannis et ipsius Domini predicationibus: quandoquidem et sine manus impositione Apostolorum et sine lauacro, quod postea adepti sunt, gratiam repromissionis acceperint: et sic paulo ante emundatis cordibus eorum, Deus per fidem ipsorum etiam remissionem peccatorum simul eis largitus sit, ut hoc solum eis Baptisma subsequens prestiterit, ut inuocationem quoque nominis Iesu Christi acciperent, ne quid eis deesse uideretur ad integritatem ministerii et fidei.

[1Kb] uI. Quod etiam e contrario latere tractatus huius sunt consecuti ipsi illi discipuli Domini nostri, super quos iampridem baptizatos postremo die Pentecostes  superuenit Spiritus sanctus, uoluntate Dei quidem, non sua sponte celo lapsus, sed ad hoc ipsum munus effusum sedet super unumquemque eorum, cum iusti iampridem, ut diximus, Baptismate Domini  fuissent baptizati, sicut et ipsi Apostoli, qui tamen omnes Dominum nocte qua apprehensus est deseseruisse inueniuntur: et ille ipse qui gloriatus est perseueraturum se in sua fide Petrus et aduersus ipsius Domini predictum obstinatissime repugnauit, postremo tamen tum ipsum negauit; ut hac ratione ostenderetur nobis que medio tempore quoquo modo contraxerant delicta, eadem hec in eis fide postmodum sincera per Baptisma Spiritus sancti non dubie esse dimissa. Nec ulla, ut puto, alia ex causa Apostoli his quos in Spiritu sancto alloquebantur, preceperant ut in nomine Christi Iesu baptizarentur, nisi quia uirtus nominis Iesu super quemcumque hominum Baptismate inuocata, ad salutem assequendam non modicam prerogatiuam ei qui baptizaretur prestare posset, sicuti Petrus in  Actis Apostolorum enarrat dicens: Nec enim aliud est nomen sub celo quod datum est hominibus, in quo oportet saluos fieri nos . Sicut etiam apostolus Paulus aperit ostendens quia Deus exaltauit Iesum Dominum nostrum, et donauit illi nomen ad hoc ut sit super omne nomen; ut in nomine Iesu omnes genua curuent celestium et terrestrium et infernorum, et omnis lingua confiteatur quia Dominus est iehsu in gloria Patris . Et ille in quo cum baptizaretur, inuocatum esset in nomine Iesu, licet in aliquo errore consequeretur, tamen quandoque non prohiberetur rectum sapere, et errorem suum corrigere, et ad Ecclesiam et ad episcopum uenire, et sinceriter confiteri Iesum nostrum coram hominibus; ut tunc cum ab episcopo ei manus  imponeretur, etiam Spiritum sanctum acciperet, nec inuocationem illam pristinam nominis Iesu amitteret, quam nemini nostrum licet damnare, quum hec nuda et singularis si in errore sit constituta, non posset ad salutem prestandam sufficere: ne hac ratione etiam Ethnicos et hereticos abutentes nomen Iesu, credamus ad salutem sine uera re atque integra posse peruenire. Quam tamen inuocationem nominis Iesu correctione erroris et agnitione fidei ueritatis, et abscisa omni labe preterite conuersationis, mysterio Dei circa eiusmodi homines rite perpetratam, locum quem habitura non erat, obtinere, et postremo in fide recta et ad integritatem signi prestandam non obesse, supplemento eius quod deerat accedente, perquam utile est credere, et tot annorum  totque ecclesiarum itemque Apostolorum et episcoporum auctoritati cum bona ratione acquiescere: cum sit maximum incommodum ac dispendium sanctissime matris Ecclesie, aduersus prisca consulta  post tot seculorum tantam seriem nunc primum repente ac sine ratione insurgere. Nec enim propter aliud Petrus qui iam fuerat baptizatus, et quid sentiret de Domino ab ipso Domino erat interrogatus, et ueritate reuelationis Patris celestis in cum collocata, quod Dominus noster non solum Christus, uerum etiam Filius Dei uiui esset confessus , postmodum eidem Christo predicanti de sua passione refragatus esse monstratus est, et propterea Satanas dici ostensus est ; nisi quia futurum erat ut quidam, tametsi uariantes in sententia propria et claudicantes aliquando in fide atque doctrina, cum in nomine Iesu baptizarentur, tamen si interuallo quodam temporis recorrigere id potuissent, non propterea a salute exciderent, sed  quandoque resipuissent, integram spem salutis penitendo obtinerent; presertim cum Spiritum sanctum quo baptizari unusquisque hominum debet, acciperent, aliquid tale designassent; sicuti non solum Petrum hoc passum esse in Euangelio deprehendimus, uerum uniuersos quoque discipulos, quibus iam Baptizatis postea Dominus ait, quia uos omnes scandalizabimini in me ; qui omnes, ut animaduertimus, correcta fide sua post resurrectionem Domini in Spiritu sancto sunt baptizati: ut non immerito hodie quoque credamus homines correctos a pristino errore, in Spiritu sancto posse baptizari, qui cum aqua baptizarentur in nomine Domini aliquod scabram habuissent fidem; quoniam multum interest utrum in totum quis non sit baptizatus in nomine  Domini nostri Iesu Christi, an uero in aliquo claudicet cum baptizatur Baptismate aque, quod minus est, dummodo postea constet in ueritate sincera fides in Baptismate spiritus, quod non dubie maius est.

uII. Nec estimes huic tractatui contrarium esse quod dixit Dominus: Ite, docete Gentes, tinguite eos in nomine Patris et Filii et Spiritus sancti. . Quia cum hoc uerum et rectum et omnibus modis in Ecclesia obseruandum sit, et obseruari quoque solitum sit, tamen considerare oportet quod inuocatio nominis Iesu non debet a nobis futilis uideri propter uenerationem et uirtutem ipsius nominis: in quo nomine uirtutes omnes solent fieri, et nonnumquam alique etiam ab hominibus extraneis. Ceterum quo pertinent illa uerba Christi,  qui negaturum se esse dixit, nec nosse eos qui sibi in die iudicii dicturi essent: Domine, Domine, nonne in tuo nomine prophetauimus, et in nomine tuo demonia eiecimus, et in nomine tuo uirtutes magnas fecimus, respondendo eis etiam cum iureiurando quia numquam cognoui uos; discedite a me qui operamini iniquitatem ; nisi ostenderetur nobis nonnumquam etiam ab his qui operarentur iniquitatem, posse per nimiam uirtutem nominis Iesu etiam hec fieri? idcircoque debet inuocatio  hec nominis Iesu quasi initium quoddam mysterii Dominici commune nobis et ceteris omnibus accipi, quod possit postmodum residuis rebus impleri; alias non profutura talis inuocatio cum sola permanserit, quia post mortem eiusmodi hominis non potest ei quidquam omnino adiici, uel suppleri aut in aliquo prodesse die iudicii, cum illi a Domino nostro que supra memorauimus ceperint exprobrari qui tamen uniuersi hodie ut sibi his modis subueniant quibus supra ostendimus, non possunt ab ullo hominum tam dure tamque crudeliter prohiberi.

uIII. Sed ad hec, ut soles, contradices, opponendo nobis tunc cum baptizarentur integre ac recte discipulos ac non ut hos hereticos esse baptizatos: quod ex persona ipsorum et eius qui baptizauit  illos, sumas necesse est. Et ideo nos ad propositionem hanc tuam non ut accusatores discipulorum Domini respondemus, sed sicuti compellimur; quia necesse est ubi et quando et quemadmodum unicuique nostrum salus sit prestita, rationibus inuestigemus. Namque natum esse Dominum nostrum et Christum esse eum multis rationibus a discipulis eius non immerito credi uidebatur, quod ex tribu Iuda, quod ex genere Dauid, quodque in ciuitate Bethleem fuisset natus; et quod pastoribus ab Angelis, quoniam Saluator illis natus esset eodem momento fuisset annuntiatus; quod in oriente uisa eius stella sollicitissime fuisset a magis requisitus et adoratus, et illustribus donis et insignibus muneribus honoratus; quod puer admodum in templo  sedens cum legis doctoribus, prudenter et cum admiratione omnium disputasset; quod cum baptizaretur, ita ut nulli alii contigerat, celis apertis descensione Spiritus sancti et super eum mansione, testimonio etiam Patris sui itemque Ioannis Baptiste fuisset clarificatus; quod supra humanam mediocritatem corda et cogitationes uniuersorum intelligeret, quod languores et uitia et ualetudines cum potestate maxima curaret atque sanaret, quod remissiones peccatorum cum euidenti probatione prestaret, quod demonia iussu expelleret, quod leprosos uerbo mundaret, quod aquam in uinum conuertendo conuiuium nuptiale admirabili letitia amplificaret, quod cecis uisionem restitueret aut indulgeret, quod doctrinam Patris cum omni fiducia assereret, quod  in loco deserto de quinque panibus quinque millia hominum saturaret, quod reliquie atque buccelle plusquam duodecim cophinos impleret, quod mortuos pro sua pietate passim suscitaret, quod uentis et mari ut quiescerent imperaret, quod super mare pedibus ambularet, quod uirtutes omnes omnino perficeret.

[1Kb] IX. Quibus rebus et huiusmodi compluribus factis ad claritatem eius pertinentibus consequens esse uidebatur ut quemadmodum Iudei de Christo  sentiunt, quod tamen de Iesu Christo Domino nostro non credunt, ut etiam ipsi existimarent, ut talis et tantus nulla obita morte in eternum perseueret, et regnum Isrel et totius orbis in perpetuum quod non corriperetur possideret. Unde etiam Iudei ausi fuerunt eum rapere et in regnum unguere: quod quidem necesse habuit ille superfugere: ac propterea discipuli eius arbitrabantur quod nulla alia ratione uitam eternam his prestaturus esset, nisi primum ipse uitam hanc temporalem cum illa eterna in se ipso continuasset. Denique cum conuersarentur in Galilea, dixit eis iehsu: Incipit Filius hominis tradi in manus hominum, et interficient eum, et post triduum resurget . Et contristati sunt nimis, quia, sicuti  diximus, longe diuersum prius animis ac mente conceperant. Denique hic fuit etiam Iudeorum sermo contradictionis aduersus eum, cum se ipse quidem doceret eos et futura annuntiaret; illi autem dicerent: Nos audiuimus a lege quia Christus manet in eternum: et quomodo tu dicis quia exaltari oportet filium hominis ? Itaque fuit discipulorum eadem hec presumptio de Christo, prorumpente in istum sermonem incredulitatis sue Petro ipso duce ac principe Apostolorum. Cum enim a Domino simul cum ceteris fuisset interrogatus quidnam sentiret de ipso, id est quem esse eum existimaret; et primo ueritatem confessus fuisset, dicens esse eum Christum Filium Dei uiui ; et propterea beatus ab illo iudicatus esset quod hoc non  carnaliter, sed per Patris celestis reuelationem assecutus esset: idem tamen, ubit cepit iehsu ostendere discipulis suis quia oporteret eum Hierosolymam ire, et multa pati a senioribus et sacerdotibus et scribis, et interfici et post diem tertium resurgere; nichilominus ille uerus Christi confessor post pauculos dies assumpto eo cepit illum corripere dicens: Propitius sis tibi, non erit istud ; ita ut propterea audire a Domino commeruerit, uade post me, Satanas, scandalum mihi es; ob hoc quod non saperet ea que sunt Dei, sed ea que sunt hominum. Que increpatio aduersus Petrum magis magisque eluxit apprehenso Domino, cum a muliercula conterritus diceret:  Nescio quid dicas, neque noui te. Et iterum cum hoc idem  diceret addhibito iureiurando, et tertio deuotans et iurans affirmaret, quoniam non nosset hominem,  et non semel, sed sepius eum negasset: quod consilium ei quoniam usque ad passionem Domini perseueraturum erat, multo prius a Domino palam factum est, ut nos quoque id non ignoremus. Denique post resurrectionem Domini unus e discipulis eius Cleopas, cum esset mestus secundum errorem omnium condiscipulorum suorum, ipsi Domino tamquam alicui ignoto referens quod contigerat, sic locutus est dicens de Iesu Nazareno, qui fuit propheta potens in factis et dictis in conspectu Dei et uniuersi populi, quomodo hunc tradiderunt sacerdotes et principes nostri in damnationem mortis et cruci eum fixerunt: nos autem sperabamus quod ipse erat redempturus Isrel . Iuxta que, omnes quoque discipuli asseuerationem quoque mulierum  que post resurrectionem uiderant Dominum, iudicauerunt deliramenta; et quidam ipsorum uiso eo non crediderunt, sed dubitauerunt; quique tunc non interfuerunt omnino non crediderunt, nisi postmodum ab ipso Domino omnibus modis fuissent obiurgati atque increpati: quoniam mors eos ita offenderat, ut putarent eum non resurrexisse, quem crediderant mori non debuisse; quia contra opinionem ipsorum semel mortuus fuisset. Itaque quod ad ipsos discipulos pertinet, neque integram neque perfectam fidem habuisse his modis quibus retulimus inueniuntur; et quod multo grauius est, sicut in Euangelio cata Ioannem scriptum est, etiam alios baptizabant .

[2Kb] X. Preterea quid dicturus es de his qui plerumque  ab episcopis pessime conuersationis baptizantur: qui tamen tandem, cum Deus uoluerit, in sceleribus suis conuicti, etiam ipso aut prorsus etiam communicatione priuantur? Aut quid statues de eis qui ab episcopis praue sentientibus aut imperitioribus fuerint baptizati? quando non ad liquidum et integre uel etiam aliter quam oportet in traditione sacramenti fuerint locuti; certe aut interrogauerint quid, aut interrogantes a respondentibus audierint quod minime ita interrogari aut responderi debet: quod tamen non ualde illam nostram rectam fidem ledat, sed non tam ornate ut tu et composite, isti quoque simpliciores homines mysterium fidei tradant. Dicturus es enim utique pro tua singulari diligentia, hos quoque denuo baptizandos esse, cum maxime eis res desit aut obstet quominus  inuiolabile illud diuinum mysterium fidei intemeratum possint accipere. Sed enim uirorum optime reddamus  et permittamus uirtutibus celestibus uires suas, et dignationi diuine maiestatis concedamus operationes proprias, et intelligentes quantum in ea sit emolumentum, libenter ei acquiescamus. Et ideo cum salus nostra in Baptismate spiritus, quod plerumque cum Baptismate aque coniunctum est, sit constituta, siquidem per nos Baptisma tradetur, integre et solemniter et per omnia que scripta sunt assignetur, atque sine ulla ullius rei separatione tradatur; aut si a minore clero per necessitatem traditum fuerit, euentum expectemus ut aut suppleatur a nobis aut a Domino supplendum reseruetur; si uero ab alienis traditum fuerit, ut potest hoc negotium et ut admittit, corrigatur: quia Spiritus sanctus extra Ecclesiam non sit, fides quoque non solum apud  hereticos, uerum etiam apud eos qui in schismate constituti sunt sana esse non possit. Idcircoque penitentiam agentibus correctisque per doctrinam ueritatis et per fidem ipsorum, que postea emendata est purificato corde eorum, tantummodo Baptismate spiritali, id est manus impositione episcopi et Spiritus sancti subministratione, subueniri debeat; signum quoque fidei integrum hoc modo et hac ratione tradi in Ecclesia merito consueuit; ne inuocatio nominis Iesu que aboleri non potest, contemptui a nobis uideatur habita: quod utique non oportet; quamquam talis inuocatio, si nichil eorum que memorauimus secutum fuerit, ab operatione salutis cesset ac uacet. Dicente enim Apostolo unum esse Baptisma , necesse est  inuocatione nominis Iesu perseuerante; quia non potest a quoquam hominum que semel inuocata est auferri, si eam contra decretum Apostolorum geminare ausi fuerimus nimietate prestandi immo superaddendi Baptismatis studio: si ille qui ad Ecclesiam reuertitur nolit denuo baptizari, futurum est ut defraudemus Baptismate spiritali eum quem putamus defraudandum non esse baptismate aque.

[1Kb] XI. Quid autem statues in personam eius uerbum audientis qui forte apprehensus in nomine Christi statim confessus, ac priusquam baptizari aqua permitteretur ei, fuerit punitus; utrum perisse eum pronuntiabis quia non est aqua baptizatus, an uero aliquid extrinsecus patrocinari ad salutem existimabis, licet non sit aqua baptizatus? Quod  perisse eum existimabis, obuiam tibi ueniet sententia Domini dicentis: Quicumque me confessus fuerit coram hominibus, confitebor illum et ego coram Patre meo qui in celis est : quia nichil interest utrum hic uerbum audiens an fidelis sit qui confitetur Domino, dummodo ipsum Christum quem confiteri oportet, confiteatur; quia Dominus pari uice confitendo et ipse confessorem suum apud Patrem, honore eum martyrii sui, ut pollicitus est, exornet. Quod utique non debet latius accipi, quasi possit usquequaque porrigi, quia potest  Christi nomen etiam hereticus aliquis qui tamen ipsum Christum negat, confiteri; quia in alium Christum credit, cum Christus confiteatur quod ei prodesse minime possit: siquidem Dominus non se ipsum in confessionem a nobis coram hominibus deduci oportere dixit, quod sine ipso et sine uenerando nomine eius non potest fieri. Et ideo integrum ac sincerum et incontaminatum et inuiolatum utrumque debet consistere confitenti, nullo delectu habito ipsius confessoris, siue ille iustus, siue peccator, perfectusque Christianus, an uero etiam nunc imperfectus, qui summo discrimine suo Dominum confiteri non timuit. Nec est hoc contrarium superiori tractatui: quia illic quidem tempus superat ad corrigenda que multa uel praua sunt,  et quoniam quedam concessa sunt ipsi tantummodo nomini Domini nostri, martyrium autem nonnisi in ipso et per ipsum Dominum possit consummari; et idcirco neque Christum sine ipsus nomine quis possit confiteri, neque nomen Christi sine ipso Christo ad confessionem cuiquam possit patrocinari.

[1Kb] XII. Quapropter totus discernendus est tractatus hic, ut possit manifestior fieri. Namque inuocatio nominis Iesu ideo tantum patrocinari potest, si rite suppleta postea fuerit, quia et Prophete et Apostoli ita predicauerunt. Ait enim Iacobus in Actis Apostolorum: uiri fratres, audite: Simon exposuit quemadmodum primum Deus uisitauerit accipere ex gentibus populum nomini suo; et huic consonant sermones prophetarum, sicut scriptum est: Post  hec reuertar, et reedificabo tabernaculum illud Dauid quod cecidit; et que demolita sunt eius reedificabo, et denuo erigam illud; uti exquirant residui hominum Deum, et omnes gentes super quas inuocatum est nomen meum super eas, dicit Dominus faciens hec . Itaque et residui hominum, id est quidam Iudeorum, et omnes gentes super quas inuocatum est nomen Domini, possunt et necesse habent requirere Dominum, quia ipsa inuocatio nominis prebet eis occasionem uel etiam imponit necessitatem requirendi Dominum, cum quibus precipiunt Scripturas sanctas, siue uniuersas, siue quasdam, tamen audentius de ueritate tractare quam cum gentibus, super quos non est inuocatum nomen Domini Iesu Filii Dei uiui, sicuti nec super  Iudeos, qui ueteres tantum Scripturas recipiunt. Et ideo utriusque huius generis homines, id est Iudei et Gentiles, plene ut oportet credentes pari modo baptizantur. Heretici uero iam baptizati aqua in nomine Iesu Christi, tantum in Spiritu sancto baptizandi sunt: et in Iesu, quod nomen solum datum est sub celo in quo oporteat saluos fieri nos, merito mors contemnitur; quoniam si sic perseuerent, salui esse non possunt, quia non requisiuerunt Dominum post inuocationem nominis eius super  eos, sicut et illi qui in eos Christus qui forte credere noluerunt, de quibus Dominus ait: Cauete ne quis uos in errorem inducat. Multi enim uenient in nomine meo dicentes: Ego sum Christus: et multos in errorem inducent . Et iterum ait: Tunc si qui dixerit uobis: Ecce hic Christus, aut hic; nolite credere. Surgent enim pseudochristi et pseudoprophete, et dabunt signa magna et portenta, ita ut errent, si fieri potest, etiam electi . Quas uirtutes non dubie tunc illi sub nomine Christi facient. In quo nomine uidentur quidam etiam modo quasdam uirtutes facere, et falso prophetare. Sed certum est eos, quod ipsi non sint Christi, propterea ad Christum non pertinere; quemadmodum etiam si quis desciscat a Christo, inherens solo nomini eius, qui non multum adiuuatur,  immo magis hoc nomine etiam oneratur, licet fuerit antea fidelissimus aut iustissimus, aut clero aliquo honoratus, aut confessionis dignitate preditus. Hi enim omnes negando uerum Christum, introducendo aut sequendo alium, cum sit nullus omnino alius, nichil spei aut salutis sibi relinquunt: non aliter quam illi qui coram hominibus negauerunt Christum, quos negari necesse est a Christo, non habita ulla ratione ipsorum ex precedenti conuersatione eorum aut sensu aut dignitate; proinde atque ipsi ausi sunt Christum, id est salutem suam abrogare, damnati per huius modi clausulam, quia manifestissime a Domino dictum est: Quicumque me negauerit coram hominibus, negabo eum et ego coram Patre meo qui in celis est  : ut uerbum hoc, Quicumque, etiam in clausula confessionis plenissime nobis ostendat, quod nulla conditio ipsius confitentis obesse possit; licet negator ille antea uel hereticus fuerit uel audiens aut audire incipiens, qui nondum baptizatus sit, uel de heresi ad ueritatem fidei conuersus, uel ab Ecclesia digressus et postea reuersus sit; et tunc cum rediret, priusquam ei manus ab episcopo imponeretur, apprehensus confiteri Christum coram hominibus necesse habuerit, sicut iterum neganti Christum nulla propria uetus dignitas potest ad salutem patrocinari.

[1Kb] XIII. Quodcumque enim in homine ultimum in hac specie deprehensum fuerit, in illo quis nostrum iudicari necesse habebit, abolitis et obliteratis  omnibus que prius gessit. Et ideo cum in martyrio tanta sit mutatio rerum in momento temporis, ut in re perquam ueloci possint mutari uniuersa; nemo sibi blandiatur qui occasionem amiserit gloriose salutis, si forte se ab ea excluserit propria sua culpa: sicuti et illa uxor Loth, que similiter in angustiis rerum contra preceptum Angelorum  tantummodo post se respexit, et tumulus salis facta est. Qua ratione etiam ille hereticus qui confitendo Christi nomen trucidatur, nichil postea potest corrigere, si quid de Deo aut de Christo male senserit, cum in alium Deum uel in alium Christum credendo semetipsum fefellit, confessor non Christi, sed solitario Christi nomine; quando et Apostolus consequenter dicat: Et si corpus meum tradidero, ita ut exurar igni, dilectionem autem non habeam, nichil proficio . Quia hoc facto nichil proficit qui non habet dilectionem eius Dei et Christi, qui per Legem et Prophetas et in Euangelio in hoc modo predicatur: Diliges Dominum Deum tuum in toto corde tuo et in tota anima tua et in tota cogitatione tua, et diliges proximum tibi tamquam te. In his enim duobus preceptis tota Lex  pendet et Prophete . Sicut et Ioannes Euangelista dicit: Et omnis qui diligit, ex Deo natus est, et cognoscit Deum; quia Deus dilectio est . Sicuti et Deus ait: Ita enim dilexit Deus mundum ut Filium suum unicum daret, ut omnis qui in eum crederet non periret, sed haberet uitam eternam . Ut manifeste appareret eum qui hanc diligendi nos et diligendi a nobis dilectionem in se non habeat, inani confessione et passione nichil proficere quam ut ipsa apparet et constat hereticum esse qui in alium deum credat siue Christum alium accipiat, quam quem Scripture Noui et ueteris Testamenti manifeste predicant, que Patrem omnipotentem creatorem omnium et Filium eius sine obscuritate  annuntiant. Eueniet enim eis ut alii ab alio Deo salutem exspectanti: tunc demum contra opinionem suam a Christo Dei Patris omnipotentis creatoris Filio quem blasphemauerunt, in penam eternam damnentur, cum iudicare Deus ceperit absconsa hominum secundum Euangelium per Christum Iesum; eo quod in ipsum non crediderint, licet ipsius nomine abluti sint.

[1Kb] XIu. Et usque adeo omne illud hereticorum baptisma intercedente aliquo interuallo temporis corrigi potest, si quis superuixerit et fidem correxerit, ut Deus noster in Euangelio secundum Lucam ad discipulos suos locutus est dicens: Habeo autem aliud baptisma baptizari . Item secundum Marcum ad filios Zebedei eadem ratione dixerat:  Potestis bibere calicem quem ego bibo; aut baptismate quo ego baptizor, baptizari ? quod sciret homines non sulum aqua, uerum, etiam sanguine suo proprio habere baptizari: ita ut et solo hoc Baptismate baptizati fidem integram et dignationem sinceram lauacri possint adipisci et utroque  modo baptizari, eque tamen unum baptisma salutis et honoris pariter et equaliter consequi. Quod enim dictum est a Domino, Habeo aliud Baptisma baptizari, hoc in loco non ut secundum Baptisma, ac si sint duo Baptismata, significat, sed alterius quoque speciei Baptisma ad eamdem salutem concurrens donatum nobis esse demonstrat. Quas utrasque species ab ipso Domino nostro primum initiari et sanctificari oportebat, ut nobis quoque alterutra siue utraque species unum hoc duplex salutiferum atque honorificum Baptisma prestaret; et uie quedam unius Baptismatis sic nobis patefierent, ut aliquando impune aliqua illarum deesset, sicut in uerbum audientibus martyribus impune aque Baptisma deest, quos tamen certi sumus,  si quid laxamenti habeant, etiam aqua solitos baptizari: itemque illis qui legitimi sunt fideles effecti, impune deest Baptisma sanguinis proprii; quia baptizati in nomine Christi, redempti sunt protiosissimo sanguine Domini, cum utraque hec ex uno atque eodem fonte procedant flumina Baptismatis dominici, ut omnis qui sitit ueniat et bibat, sicut Scriptura dicit: Flumina de uentre eius currebant aque uiue . Que flumina primum apparuerunt in Domini passione, cuius de latere perforato lancea militari sanguis et aqua manauit, ut emitteret duo flumina diuerse speciei, sed tamen eiusdem ac singulare latus, ita ut impleatur Spiritu sancto quicumque credens biberit ex utroque flumine. Hec enim de fluminibus his loquens  ostendebat Dominus significans Spiritum sanctum quem accepturi essent qui credituri erant in illum. Nondum autem erat Spiritus, quia iehsu nondum erat clarificatus . Igitur dicens quemadmodum generari potest Baptismi quod Apostolus unum esse predicat, utique manifestum est illa ratione, quia diuerse sunt species unius atque eiusdem Baptismatis ex uno uulnere profluentis in aquam et sanguinem; cum illic duo sint de quibus locuti sumus Baptismata aque, id est unius atque eiusdem species, cum unum esse debeat Baptisma uniuscuiusque species, sicut plenius sumus locuti.

[21Kb] Xu. Et quoniam uidemur omne Baptisma spiritale trifariam diuisisse, ueniamus etiam ad probationem  narrationis proposite, ne uideamur proprio  sensu et temere hoc fecisse. Ait enim Ioannes de Domino nostro in Epistola sua nos docens: Hic est qui uenit per aquam et sanguinem, iehsu Christus, non in aqua tantum, sed in aqua et sanguine. Et Spiritus est qui testimonium perhibet, quia Spiritus est ueritas; quia tres testimonium perhibent, Spiritus et aqua et sanguis. Et isti tres unum sunt . Ut ex illis colligamus, et aquam prestare  solitum, et sanguinem proprium hominibus prestare Spiritum solitum, et ipsum quoque spiritum prestare Spiritum solitum. Nam cum effundatur aqua sicuti et sanguis, spiritus etiam effusus sit a Domino super omnes qui crediderunt, utique et aqua et nichilominus proprio sanguine, tunc deinde et Spiritu sancto possunt homines baptizari. Ait  enim Petrus:  Sed hoc est quod dictum est per Prophetam: Erit in nouissimis diebus, dicit Dominus, effundam spiritum meum super omnem carnem, et prophetabunt filii eorum et filie eorum, et iuuenes uisiones uidebunt, et seniores somnia somniabunt. Et quidem super seruos et super ancillas effundam de spiritu meo. Quem Spiritum in ueteri Testamento, non quidem passim nec effuse, sed communicatum cum aliis, aut etiam sponte insiluisse in quosdam homines, uel induisse illos uel fuisse super eos deprehendimus, sicuti Moysi de septuaginta presbyteris a Domino dictum esse animaduertimus: Et auferam spiritum qui super te est, et imponam super eos . Propter quod etiam secundum pollicitationem suam Deus ab alio ex spiritu qui super Moysen fuerat, imposuit super  illos, et prophetauerunt in castris: Quod Moyses, ut homo spiritalis, ita contigisse gaudebat, licet ab Iesu filio Naue ut huic rei intercederet inuito suadebatur, et idcirco non fuisse permotus. Porro autem in libro Iudicum, item in Regnorum libris animaduertimus super plerosque aut fuisse spiritum Domini aut insiluisse in eos, tamquam super Gothoniel, Gedeon, Iepthe, Samson, Saul, Dauid et ceteros alios. Quod usque adeo ita se habet, ut Spiritus sancti sponte accedenti ab eis libertatem ac facultatem manifestissime nos Dominus docuerit dicens: Spiritus ubi uult spirat, et uocem eius audis, et nescis unde ueniat aut quo uadat . Ita ut idem Spiritus etiam super indignos quoque sui nonnumquam inueniatur  esse; non utique otiose nec sine ratione, sed necessarie  alicuius operationis gratia, sicuti super Saul fuit, super quem factus est Spiritus Dei, et prophetauit. Quamquam posteriore tempore postquam recessit ab eo Spiritus Domini, et postquam angebat eum spiritus malignus a Domino, quoniam tunc ad hoc postremus uenerat post nuntios quos ante assidue premiserat ut interficeret Dauid: qui idcirco inciderunt in chorum Prophetarum et prophetauerunt, ne id quod iussi fuerant perficere possent aut uellent. Quod admirabili ratione per uoluntatem Dei spiritum qui super illos omnes fuit, credimus operatum esse. Qui spiritus impleuit etiam Ioannem Baptistam adhuc ab utero matris sue, et incubuit super eos qui cum Cornelio centurione erant priusquam baptizarentur aqua. Ita dum coheret Baptismati hominum, Spiritus  sanctus aut antecedit aut sequitur, uel cessante Baptismate aque, incumbit super eos qui credunt, dat nobis consilium quod aut ex integro rite Baptisma seruare, aut forte dato a quocumque in nomine Iesu Christi Baptismate supplere id debeamus, custodita nominis Iesu Christi, sicuti plenissime exposuimus, sanctissima inuocatione, custodita preterea tanti temporis, tot uirorum, ueneranda nobis consuetudine et auctoritate.

XuI. Quoniam autem prima pars disputationis huius uidetur explicata, etiam sequentem eius propter hereticos debemus attingere: quia perquam necessarium est eum tractatum qui semel in manus incidit non preterire; ne forte eos qui sunt simpliciores ex fratribus, aliquis hereticorum uersutia sua  audeat attentare. Nam quia Ioannes dixit nos baptizandos esse in Spiritu sancto et igni , eo quod addiderit dicens et igni, idcirco quidam desperati homines ausi sunt usquequaque prauitatem suam porrigere, et propterea homines uersutissimi querunt quomodo sanctitatis Baptisma ita corrumpant ac uiolent ut etiam euacuent; qui originem iam exinde trahunt a Simone mago multiformi peruersitate per uarios errores eam exercentes. Cui Simoni Petrus in Actis Apostolorum dixit: Pecunia tua tecum sit in perditionem, quia gratiam Dei existimasti per pecunias posse possideri. Non est tibi portio neque fors in sermone hoc. Cor enim tuum non est rectum coram Deo . Et agunt isti hec omnia, dum fallere cupiunt eos qui sunt simpliciores aut curiosiores: et tentant nonnulli illorum  tractare se solos integrum atque perfectum, non sicuti nos mutilatum et decurtatum Baptisma tradere, quod taliter dicuntur assignare, ut quam mox in aquam descenderunt, statim super aquam  ignis appareat. Quod si aliquo lusu perpetrari potest, sicut affirmantur plerique huiusmodi lusus Anaxilai esse, siue naturale quid est, quo pacto possit hoc contingere, siue illi putant hoc se conspicere, siue maligni opus et magicum uirus ignem potest in aqua exprimere: illi tamen talem fallaciam et stropham predicant perfectum Baptisma esse; quod fideles homines si coacti fuerunt accipere, utique non dubitabitur eos id quod habuerant amisisse; perinde ac si quis sacramento miles dicto, desertis suis castris, in hostium diuersissimis castris longe aliud sacramentum uelit dicere, hac ratione constat eum uetere sacramento exauctoratum esse.

[2Kb] XuII. Item si huiusmodi homo rursus ad te redeat, utique hesitabis utrum habeat Baptisma necne;  et tamen oportebit te huic quoque penitentiam agenti quibuscumque modis potueris subuenire. Est autem adulterini huius, immo internecini baptismatis, si quis alius auctor, tum etiam quidam ab eisdem ipsis hereticis propter hunc eumdem errorem confictus liber qui inscribitur PAULI PRAEDICATIO. In quo libro contra omnes Scripturas et de peccato proprio confitentem inuenies Christum, qui solus omnino nichil deliquit, et ad accipiendum Ioannis Baptisma pene inuitum a matre sua Maria esse compulsum: item cum baptizaretur, ignem super aquam esse uisum; quod in Euangelio nullo est scriptum: et post tanta tempora Petrum et Paulum post collationem Euangelii in Hierusalem et mutuam cogitationem et altercationem et rerum agendarum dispositionem,  postremo in Urbe quasi tunc primum inuicem sibi esse cognitos: et quedam alia huiuscemodi absurde ac turpiter conficta: que omnia in illum librum inuenies congesta. Qui autem non ignorant Spiritus sancti qualitatem, intelligunt quod dictum est de igni, de ipso Spiritu dictum esse. Nam in Actis Apostolorum secundum hanc eamdem promissionem Domini nostri , ipso die Pentecostes cum descendisset Spiritus sanctus super discipulos ut in illo baptizarentur, uise sunt insidentes super singulos lingue quasi ignis, ut constaret eos Spiritu sancto et in igne baptizatos, hoc est, eo Spiritu qui esset siue ignis siue quasi ignis: qualis ignis fuit qui in rubo ardebat et rubum non comburebat, qualisque est ille ignis qui est Angelorum spiritus, sicut Scriptura dicit: Qui facit Angelos suos spiritus, et ministros  suos ignem ardentem . Cui cum similis aut socius aut particeps fueris, poteris nullum ignem timere, nec illum quidem qui antecedens Domino in die iudicii conflagrabit totum orbem terre  , absque eis qui baptizati sunt in Spiritu sancto et igni.

XuIII. Et hominibus quidem Spiritus perseuerat hodie inuisibilis, sicut Dominus dicit: Spiritus ubi uult spirat, et nescis unde ueniat uel quo uadat . Sed in principio mysterii fidei et spiritalis Baptismatis hic idem Spiritus manifeste uisus est et super discipulos insedisse quasi ignis: item, celis apertis, descendisse super Dominum columbe similem; quoniam pleraque, immo pene omnia que essent futura manifesta sunt: que tamen modo essent inuisibilia nichilominus, nunc quoque oculis et incredulitati hominum uel ex parte, uel aliquando, uel in figura sunt monstrata ad corroborandam et confirmandam fidem nostram. Sed nec illud omiserim quod Euangelium  merito predicat. Ait enim paralytico Dominus noster: Bono animo esto, fili, dimittuntur tibi peccata : ut ostenderet fide mundari corda ad remissionem peccatorum consequendam. Quam remissionem peccatorum consecuta est etiam illa que erat mulier peccatrix in ciuitate; cui Dominus ait: Dimittuntur tibi peccata . Et cum cepissent qui simul discumbebant, apud semet ipsos dicere: Quis est hic qui peccata dimittit? quod et circa paralyticum acerbius Scribe et Pharisei obmurmurauerant,  ait ad mulierem Dominus: Fides tua te saluam fecit, uade in pace. Ex quibus uniuersis ostenditur fide emundari corda, Spiritu autem ablui animas: porro autem per aquam lauari corpora, sanguine quoque festinantius perueniri per compendium ad salutis premia.

[1Kb] XIX. Puto nos plene exsecutos predicationem Baptiste Ioannis, unde sermonem sumus exorsi, qui dixit ad Iudeos: Ego quidem uos baptizo aqua in penitentiam. Qui autem post me uenit fortior me est, cuius ego non sum dignus soluere corrigiam calceamenti. Ipse uos baptizabit in Spiritu sancto et igni . Arbitror autem et apostoli Ioannis doctrinam nos non inepte disposuisse, qui ait quia tres testimonium perhibent, spiritus et aqua et sanguis, et isti  tres unum sunt . Nisi fallor autem, etiam illud explanauimus quod Dominus noster ait: Ioannes quidem baptizauit aqua, uos autem baptizabimini in Spiritu sancto . Preterea existimo nos non infirmam rationem reddidisse consuetudinis causam. Tueamur tamen, etsi posteriore loco id facimus, ne qui putet nos unico articulo presentem altercationem suscitare. Quamquam hec consuetudo etiam sola deberet apud homines timorem Dei habentes et humiles, precipuum locum obtinere.



DE ANONYMO AUCTORE TRACTATUS ADuERSUS NOuATIANUM.





PROLEGOMENA.

 Constat auctorem libri ad Nouatianum equalem esse Cypriani, nec dubium esse potest, quin in pacificis, et Ecclesie fauentibus ualeriani primordiis scripserit. Unam enim tantum persecutionem numerat post eam, que sub Decio seuiit, et eos, qui in prima ceciderunt, in secunda uictores fuisse dicit  . uidetur etiam Africanus fuisse, tum quia sic ludit in Felicissimi nomine  : Quid ad ista respondeant peruersissimi isti Nouatiani, uel nunc infelicissimi pauci? Tum, quia solam Ecclesiam celesti ratione baptizare pronuntians  , hereticorum Baptisma non obscure reiicit. Sola styli dissimilitudo  Tillemontium  deterruit, quo minus hoc opusculum Cypriano tribuerit.

Sed tamen preter hanc rationem alia uidetur afferri posse. Nam declarat auctor huius libri in ipso exordio: »Cogitant sibi, et intolerabiliter animo estuanti, quidnam agere deberet de miserandis fratribus, qui uulnerati non propria uoluntate, sed diaboli seuientis irruptione, adhuc usque, hoc est, per longam temporum seriem agentes penas darent, ex aduerso exortum esse alium hostem, et ipsius paterne pietatis aduersarium hereticum Nouatianum.« His autem uerbis indicat episcopum se esse, ac perhumaniter lapsis iam dudum penitentiam agentibus consulentem, moleste ferre, quod sue lenitati aduersarium habeat hereticum Nouatianum. Hinc etiam infra  , postquam de iis locutus est, qui  prima acie, id est, Deciana persecutione uulnerati, postea, id est, secundo prelio uincant, addit eorum pares, hoc est, in eodem crimine lapsus sui adhuc constitutos, nec ad penitentiam admittendos a Nouatianis iudicari. Nondum ergo auctor huius operis pacem concesserat his qui sub Decio lapsi fuerant. Non enim de aliis loquitur: pares illos uocat eorum, qui primo prelio uicti, in secundo uictores fuerant: ait eos post longam temporum seriem agentes penas dare, et adhuc usque constitutos in eodem crimine lapsus, quod alii martyrio expiauerant. At Cyprianus, instante Galli et uolusiani persecutione, lapsos, qui a primo lapsus die penitentiam egerant, in dominicum gregem collegerat, ac eis Christi sanguinem dederat, ut illos ad suum pro Christo fundendum armaret   . Hactenus uir doctissimus  Prudentius Maranus, ex congregatione Sancti Mauri. Obseruat reuerendissimus Remigius Ceillierius  , auctorem hunc anonymum, uiuente adhuc Nouatiano  , contra eumdem hoc opusculum exarasse anno circiter 255. Iesu Christi quo schisma Felicissimi propemodum iam compressum atque extinctum erat.

Impugnat hoc suo in libello anonymus rigorem Nouatiani, eique adherentium 1. Illis ante oculos ponendo, quod sine iniustitie crimine non possent recusare admissionem ad penitentiam plerisque lapsorum, qui eam postulabant, cum plurimi ex iis qui in persecutione Decii lapsi erant, in Galli persecutione inuicti steterint, et sanguinem suum, et uitam pro Christo Iesu fundere non metuerint  . 2.  Eos auctoritate sacrarum litterarum conuincendo, quod Deus infinite misericors sit, paratus semper uere penitentibus peccatorum ueniam indulgendi  . 3. Confutando eorum argumenta ex sacris litteris  desumpta, queis rigorem suum colorabant  . Allegat hic anonymus Apocalypsin sub nomine Ioannis; sed non dicit expresse, esse Ioannis Euangeliste  . Scribit idem anonymus hoc suo in tractatu  »Nouatianum aliorum delicta, dum in Ecelesia esset, ut sua propria fleuisse.« Sed mirum est, unde hanc sibi humanitatis et diligentie in lapsis curandis laudem comparauerit. uidetur repugnare Cornelii testimonium, qui Nouatianum in persecutione Decii fratribus auxilio indigentibus succurrere noluisse testatur apud Eusebium  . Sed forte hec humanitatis existimatio ad Nouatianum peruenit ex preclarissimis cleri Romani litteris inter Cyprianicas XXXI, que a Nouatiano scripte in totum orbem misse fuerunt, teste Cypriano epistola I et II. uerum de hoc uide  que alibi disseruimus, ubi de Nouatiani epistola Romani cleri nomine scripta, uerba fecimus  .

Tractatum hunc primus inter Cyprianica nota opera euulgauit Erasmus anno 1520, Basilee. Eruditis notis illustrauit editor oxoniensis eumdem quas postea pretermisit Maurinus editor, anno 1726, sed denuo subiunxit Gallandius, sua in Bibliotheca ueterum Patrum, tomo III, a pag. 371-376.---LUMPER.





ANONYMI TRACTATUS AD NOuATIANUM HAERETICUM: QUOD LAPSIS SPES uENIAE NON EST DENEGANDA. 

 [1Kb] I COGITANTI mihi et intolerabiliter animo estuanti, quidnam agere deberem de miserandis fratribus qui  uulnerati non propria uoluntate, sed diaboli seuientis irruptione, adhuc usque, hoc est, per longam temporum  seriem agentes, penas darent; ecce ex aduerso obortus est alius hostis, et ipsius paterne pietatis aduersarius hereticus Nouatianus: qui non tantum, ut in Euangelio significatum est , sicut sacerdos uel leuites iacentem uulneratum preteriret, sed ingeniosa ac noua crudelitate sauciatum potius occideret; adimendo spem salutis, denegando misericordiam patris, respuendo penitentiam fratris. Mirum quot acerba, quot aspera, quot peruersa sunt! Sed facilius quis  in alieno oculo festucam perspicit, quam in suo trabem. Nos autem, fratres dilectissimi, non moueat aut turbet heretici istius perfidi abrupta dementia: qui cum in tam ingenti dissensionis et schismatis crimine constitutus, et ab Ecclesia separatus sit, sacrilega temeritate non  dubitet in nos sua crimina retorquere. Cum sit enim a semetipso nunc factus immundus, sordibus sacrilegis inquinatus; hoc nunc nos esse contendit. Et cum scriptum sit  canes foris remansuros; et Apostolus hos eosdem canes docuerit esse uitandos, sicut legimus, ait enim: uidete canes, uidete malos operarios : Rabiem suam non cessat latratibus excitare, luporum more tenebrosam caliginem optare, qua facile possit ferina sua crudelitate, oues a pastore direptas, spelunca tenebrosa laniare. Aurum certe se suosque quos colligit, esse pronuntiat. Nec nos dubitamus desertores Ecclesie apostatas factos, in aurum nunc facile potuisse conuerti; sed illud aurum in quo prima delicta populi Isrel denotata sunt .  Ceterum uasa aurea et argentea, que ab Aegyptiis excusa sunt,  in dominica potestate, id est. Christi Ecclesia, perseuerant: in qua domo si perseuerasses, Nouatiane, uas forsitan et pretiosum fuisses: sed nunc te in paleas et in stipulam conuersum nec intelligis nec plangis.

[18Kb] II. Quid igitur uanis rebus extolleris? damna potius quam lucra consequeris. Quid te ex quo pauperior factus es, diuitem credis? Audi in Apocalypsi Dominicam uocem iustis te obiurgationibus increpantem: Dicis, inquit, diues sum, et ditatus sum, et nullius rei egeo: et nescis quoniam tu es miser, et miserabilis, et cecus, et pauper, et nudus.  Has opes, has diuitias paupertatis pro certo possidere se credat, quisquis Christi Ecclesia derelicta ratione  ceca, apud temerarios illos schismatum duces et dissensionis auctores conuerti non trepidat; quos Ioannes  antichristos appellat, quos Euangelista  paleis similat; quos Dominus Christus  fures et latrones designat,  sicut ipse in Euangelio declarat dicens: Quia qui non introiit per ostium in ouile ouium, sed descendit per alteram partem, ille fur et latro est. Item in eodem quoque ait: Omnes qui uenerunt, fures sunt et latrones. . Qui isti sunt, nisi desertores fidei et transgressores Ecclesie Dei qui contra ordinationem Dei nituntur? quos merito Spiritus sanctus per Prophetam increpat, dicens: Fecistis consilium non per me, et conuentionem non per spiritum meum, adiicere peccata super peccata. . Quid ad ista respondeant peruersissimi isti Nouatiani, uel nunc infelicissimi pauci; qui ad tantam furoris dementiam proruperunt, ut nec Deo nec homini reuerentiam habuerint? Illic impudenter et sine ulla ordinationis lege episcopatus appetitur;  heic autem propriis sedibus et cathedre sibi tradite a Deo renuntiatur. Illic ueritas: Aspernantur me, ut sacrificent mihi, nec offerunt oblationes sanctas filiorum Isrel, nec accedunt offerre sancta sanctorum; sed accipient ignominiam suam in errore quo errauerunt . Satis sit paucis probasse quidnam sint. Audite igitur, Nouatiani, apud quos Scripture celestes leguntur potius quam intelliguntur, parum si non interpolentur. Sunt enim  uestre precluse aures et corda cecata, qui nullum de spiritalibus ac salutaribus monitis lumen admittitis. Sicut Esaias ait: Excecuti sunt serui Dei . Et merito excecati, quia uoluntas schismaticorum non est in lege, que lex unam nobis et singularem designat Ecclesiam;  in illa scilicet que sub Ne ante diluuium Dei prouidentia fabricata est arca, in qua non tantum munda animalia, sed et immunda, ut tibi cito respondeatur, Nouatiane, inuenimus esse reclusa. Que arca sola cum his que secum fuerant, liberata est: in qua et cetera que in ea inuenta non sunt, diluuio perierunt. Ex illa igitur arca remittuntur due aues, corax et columba. Qui corax uere hominum immundorum, et in tenebris perpetuis futurorum per seculi latam uiam, et immunda uescentium apostatarum futurorum, et ad Ecclesiam se ultra non uertentium, figuram portabat; quem legentes inuenimus emissum, et non amplius reuersum. Huic ergo aui, id est, immundo spiritui, quique fuerint similes inuenti, ad Ecclesiam amplius reuerti non poterunt;  qui et si uoluerint, Dominus prohibebit, qui Moysi precepit, dicens: Omne uarium et immundum eiice foras extra castra . Columba autem emissa incontinenti significatur reuersa, eo quod requiem non haberet pedibus suis quam Ne recepit in  arcam, et post septimum diem iterato emissam, recepit eam portantem suo ore oliue folium .

[1Kb] III. Et ego quidem, fratres dilectissimi, non temere ista cogitans, nec humana sapientia conspirans, sed ut celestis Domini dignatione necessarie et pertinenter mentibus nostris concipere permittitur; dico illam, id est, columbam, duplicem nobis per semetipsam significare figuram. Primam quidem et principalem, suam, hoc est spiritalem, olim, id est, ab initio diuine administrationis insistit, et sacramentum Baptismatis quod in salutem generis humani prouisum, et soli Ecclesie celesti ratione celebrare, per os suum preostendit. Ter enim emissa ex arca, uolitans per erem super aquam, significabat iam  tunc Ecclesie nostre sacramenta. Unde et Dominus Christus Petro, sed et ceteris discipulis suis mandat, dicens: Euntes euangelizate gentibus, baptizantes eos in nomine Patris, et Filii, et Spiritus sancti . Hoc est, ut Trinitas illa que sub Ne per columbam figuraliter operata est, hec nunc in Ecclesia per hos spiritaliter operetur.

Iu. Sumamus iam nunc et secundam personam columbe ex arca emisse; diluuii scilicet tempore, quando omnes abyssi proruperunt, quando cataracte celi patefacte sunt super terram, propter facinora hominum que quotidie exercebant coram Domino, sicut Moyses dixit: Et uidit Dominus Deus redundare nequitias hominum super terram, et quod omnes in malum recordarentur a principio dierum suorum,  et dixit: Perdam hominem quem feci, a facie terre, ab homine usque ad pecus, et a reptili usque ad uolatilia celi . Emittitur ergo tempore cataclysmi columba ex arca, aquis uiolenter toto orbe terram infestantibus.

[1Kb] u. Illa arca figuram Ecclesie, sicut superius diximus, portabat, que uerberabatur hinc atque inde aquis insurgentibus tantum. Cataclysmus ergo ille qui sub Ne factus est, figuram persecutionis que per totum orbem nunc nuper supereffusa, ostendit. Aquis autem, diruptis cataractis, undique conuenientibus et excrescentibus significabantur gentes, que ad uastandam Ecclesiam excreuerunt. Sicut Apocalypsis docet, dicens: Aque quas uidisti, populi sunt, et gentes, et regna . Columba  autem que pedibus suis requiem habere non poterat, lapsorum imaginem portabat; qui immemores diuinarum predictionum, uel simpliciter ignorantes, uel audacter dissimulantes ceciderunt: quorum Dominus ruinam in Euangelio futuram his uerbis significauerat, dicens: Qui audit uerba mea et  non facit ea, similabo eum uiro stulto qui edificauit domum suam super arenam: uenerunt tempestates, et impegerunt in domum illam, et cecidit, et facta est ruina eius magna . Et ne temere comparasse uideamur, columbam illam lapsorum imaginem portare; Propheta ciuitatem ut columbam, hoc est lapsorum personam, increpat, dicens: Columba non exaudit uocem, id est preclara et redempta ciuitas non recipit doctrinam, et in Dominum fidens non fuit .

[1Kb] uI. Quod autem requiem pedibus columba illa, sicut superius diximus, inuenire non poterat, hoc significabat uestigia negantium, hoc est, sacrificatorum, lubrici ueneno serpentis sauciata, in lapsum conuersa: que ulterius non possent super aspidem  et basiliscum conscendere, et draconem et leonem calcare . Quam potestatem tradidit Dominus discipulis suis, sicut in Euangelio ait: Ecce do uobis potestatem calcandi super omnem potestatem inimici, et super serpentes et scorpiones, et non nocebunt uobis . Isti ergo tot et tantis malignis spiritibus infestantibus, et in lapsorum necem insurgentibus, prouisa est uulneratis salutis uia: ut quibuscumque uiribus possent toto se corpore protrahere, castris suis recipere; quibus recepti possent medelis spiritalibus uulnera sua curare. Recepta igitur columba, paucis etiam diebus interiectis, iterato emittitur ex arca, que reuersa, non tantum firma uestigia, sed et insignia sue pacis atque uictorie, per illa oliue folia que suo ore  portabat, ostendit. Duplex ergo illa emissio, duplicem nobis persecutionis tentationem ostendit: prima in qua qui lapsi sunt, uicti ceciderunt; secunda in qua hi qui ceciderunt, uictores extiterunt. Nulli enim nostrum dubium uel incertum est, fratres dilectissimi, illos qui prima acie, id est, deciana persecutione uulnerati fuerunt; hos postea, id est, secundo prelio ita fortiter perseuerasse, ut contemnentes edicta secularium principum, hoc inuictum haberent, quod et non metuerunt exemplo boni pastoris animam suam tradere, et sanguinem fundere, nec ullam insanientis tyranni seuitiam recusare.

[1Kb] uII. Ecce, quam gloriosos, quam Domino charos, schismatici isti ligna, fenum, stipulam appellare non  dubitant . Quorum pares, hoc est, in eodem crimine lapsus sui adhuc usque constitutos, nec ad penitentiam admittendos esse presumunt; ex illa Domini pronuntiatione qua ait: Qui me negauerit coram hominibus, negabo eum coram Patre meo, qui in celis est . Proh dolor! quid  contra dominica precepta contendunt, ut ea que Christus iudicii sui tempore sit acturus, hec nunc stirps Nouatiani, patris sui exemplum diaboli secuta, exercere conetur? dicente Scriptura: Mihi uindictam, et ego retribuam, dicit Dominus .

uIII. Respondebimus eis ad istam pronuntiationem Domini, quam male intelligant et male sibi interpretentur. Quod enim ait: Qui me negauerit coram hominibus, et ego negabo eum coram Patre meo, qui in celis est, utique futuri temporis significatio est; quo tempore incipiet Dominus secreta hominum iudicare; quo tempore tribunali Christi omnes nos oportet adstare ; quo tempore multi incipient  dicere: Domine, Domine, nonne in tuo nomine prophetauimus, et in nomine tuo demonia exclusimus, et in tuo nomine uirtutes multas fecimus ? et tamen audient uocem Domini dicentis: Discedite a me omnes qui operati estis iniquitatem: non noui uos . Ibi adimplebitur quod ait: Negabo ego et illos. Quos autem maxime negabit Dominus Christus, nisi uos omnes hereticos, et schismaticos, et nominis sui alienos? Qui enim aliquando Christiani, nunc Nouatiani, iam non Christiani, primam fidem uestram perfidia posteriore per nominis appellationem mutastis; uelim propositioni uestre respondeatis. Legite et docete, quem Dominus de his qui se dereliquerant uel negauerant, cum adhuc ipse esset, negauit.  Atqui et ceteris qui secum remanserant de discipulis ait: Numquid et uos uultis abire ? Petrum etiam quem negaturum ante predixerat, cum negasset, ipse non negauit, sed sustinuit; et amare illam suam negationem flentem ipse postmodum lenit.

[1Kb] IX. Quenam est tua, Nouatiane, dementia, ut illa que ad exitium salutis pertineant, tantum legas: et que ad misericordiam, pretereas? clamante Scriptura et dicente: Penitentiam agite qui erratis, conuertimini corde . Et eodem quoque Propheta similiter exhortante et dicente: Conuertimini ad me in toto corde uestro, in ieiunio, et ploratione, et planctu: et scindite corda uestra, et non uestimenta: conuertimini ad Dominum Deum uestrum, quoniam  misericors est, et miserator multe miserationis .

[28Kb] X. Adeo quia multe miserationis est Dominus, audiuimus: audiamus quid per Dauid contestatur Spiritus sanctus: Si dereliquerint filii eius legem meam, et  in mandatis meis non ambulauerint; et si iustificationes meas profanauerint, et precepta mea non custodierint: uisitabo in uirga facinora eorum, et in flagellis delicta eorum: misericordiam autem meam non dispergam ab eis . His similia et per Ezechielem legimus dixisse Dominum: Fili hominis, domus Isrel habitauit super terram suam, et coinquinauerunt eam facinoribus suis. Sicut mulieris menstruate facta est immunditia eorum ante faciem meam. Effudi iram meam super eos, et disseminaui eos inter gentes, et secundum peccata eorum iudicaui eos: quia coinquinauerunt sanctum nomen meum. Et quia dictum est de his: Hic est populus Domini; peperci eis propter nomen sanctum meum, quod spreuit domus Isrel inter  gentes . Et coniungens ait: Propterea dic populo Isrel: Hec dicit Dominus: Non uobis parco, domus Isrel, sed propter nomen sanctum meum parcam, quod coinquinastis inter gentes; et scietis quia ego Dominus, cum sanctificatus fuero in uobis. Item Dominus ad eumdem: Fili hominis, dic populo Isrel: Quare locuti estis dicentes: Erroribus nostris contabescimus, et quomodo salui esse poterimus? Dic eis: uiuo ego, dicit Dominus: quia non desidero mortem peccatoris; sed desidero ut auertatur peccator a uia sua pessima, et uiuat. Redite ergo a uia uestra pessima. Quid morti uos traditis domus Isrel ? Sic per Esaiam prophetam: Non in eternum indignabor uobis, neque semper non defendam uos  . Et quoniam Hieremias propheta in persona populi peccatoris deprecatur Dominum, dicens: Emenda nos, Domine, sed in iudicio et non in ira, ne paucos facias nos ; adiecit et dixit Esaias: Propter peccatum modice contristaui eum, et percussi eum, et auerti faciem meam ab eo; et contristatus est, et abiit tristis in uiis suis . Et quia operatur, adiecit et dixit: uias eius uidi, et curaui eum, et dedi ei exhortationem ueram, pacem super pacem; penitentibus, deprecantibus, et operantibus restitui posse, quod male perierint, quodque a Christo declinauerint.

XI. Denique hoc in Euangelio comprobatur, ubi  illa mulier peccatrix describitur, que uenit  ad domum cuiusdam Pharisei, ubi erat Dominus uocatus cum discipulis, portans uas unguenti; que stetit ad pedes Domini, et lacrymis suis lauit pedes eius, et capillis extersit, et oscula infixit, ut excitaretur ille Phariseus et diceret: Hic si esset Propheta,  sciret que et qualis esset ista mulier que eum tangit, quia peccatrix est . Unde incontinenti Dominus peccatorum remissor et penitentium receptor, ait: Simon, habeo tibi aliquid dicere. At ille respondit dicens: Magister, dic. Et Dominus: Duo debitores erant cuidam feneratori, unus qui habebat denarios quingentos, et alius quinquaginta: cum non haberent unde soluerent, ambobus donauit. Et interrogauit: Quis illorum plus diligit? Et respondit Simon: Utique ille cui plus donauit. Et adiecit dicens: uides istam mulierem? Intraui in domum tuam, osculum mihi non dedisti; hec autem non cessauit osculando pedes meos: pedes meos non lauasti; hec autem lacrymis suis lauit, et capillis extersit: oleo pedes meos non unxisti; hec autem unxit. Propter quod dico tibi, Simon, quia remittuntur  illi peccata eius. Ecce Dominus utrisque debitoribus larga sua pietate debitum concedit. Ecce delicta donantem. Ecce mulierem peccatricem penitentem, flentem, deprecantem, et remissam peccatorum accipientem.

[9Kb] XII. Erubesce iam nunc, si fieri potest, Nouatiane: desine argumentis tuis impiis incautos decipere: desine unius capituli prescriptione terrere. Legimus et adoramus, nec pretermittimus celestem Domini sententiam, qua ait negaturum se negantem; numquid et penitentem? Et quid ego tamdiu de miserationibus probare singula gestiam? Quando quidem Niniuitis Allophylis, et longe a lege Domini constitutis, propter ciuitatis sue annuntiatam euersionem deprecantibus, misericordia Dei non denegatur ? Ipsi illi  Pharaoni sacrilega temeritate repugnanti, cum quondam celestibus plagis uerberaretur, et conuersus Moysi et fratri eius dixisset: Orate pro me ad Dominum, quia peccaui , incontinenti ab eo suspendebatur ira Dei. Et tu iam, Nouatiane, iudicas, et nullam spem pacis ac misericordie habere lapsos predicas; nec increpanti Apostolo aurem accommodas dicenti: Tu qui es, qui iudicas seruum alienum? Domino suo stat, aut cadit. Stabit autem: potens est Deus stabilire eum . Unde pertinenter et necessarie ex persona eorumdem lapsorum increpat uos Spiritus sanctus, dum dicit: Noli gratulari inimica mea mihi, quoniam si cecidi, et exsurgam; et si in tenebris ambulauero, Dominus lumen est mihi. Iram Domini tolerabo, quoniam peccaui  illi, usque dum iustificet causam meam, et faciat iudicium et iustitiam, et producat me ad lucem. uidebo iustitiam illius: et uidebit me inimica mea, et cooperiet se confusione .

 [2Kb] XIII. Oro, non legisti: Nolite gloriari, et nolite loqui excelsa, et ne exeat magniloquentia ex ore uestro; quoniam erigit a terra pauperem, a sterquilino erigit inopem, et sedere eum facit cum potentibus populi ? Non legisti: Quia Dominus superbis resistit, humilibus autem dat gratiam ? Non legisti: Qui se exaltat, humiliabitur ? Non legisti: Quia Deus perdit memoriam superborum, et non relinquit memoriam humilium ? Non legisti: Quia quo iudicio quis iudicauerit, eum iudicari necesse est ? Non legisti: Quia qui odit fratrem suum, in tenebris est, et in tenebris ambulat; et non scit quo eat, quia tenebre excecauerunt oculos eius ? Unde igitur et tam sceleratus,  et tam perditus, tam discordie furore uesanus exstiterit iste Nouatianus, inuenire non possum; qui semper in domo una, id est, Christi Ecclesia, proximorum delicta ut propria fleuerit; onera fratrum, sicut Apostolus hortatur , sustinuerit; lubricos in fide celesti allocutione corroborauerit. At nunc ex quo Cainam illam heresim, que non nisi tantum occidere gestit, exercere cepit; nec sibi nouissime parcit. Ceterumsi legisset quia iustitia iusti non liberabit eum in die qua errauerit, et iniquitas impii non nocebit ei ex qua die conuersus fuerit , iam olim in cinere peniteret, ille qui semper penitentibus aduersatur: qui in ruina facilius edificatorum stantium operantur, quam in structione iacentium ruinarum; qui multos ex fratribus nostris  miserrimos falsis suis aduersationibus perterritos, iterum fecit ethnicos, dicendo quod penitentia lapsorum sit uana, nec possit eis proficere ad salutem; clamante Scriptura et dicente: Memento unde excideris, et age penitentiam; si quo minus, ueniam tibi, nisi penitentiam egeris . Et quidem ad septem ecclesias scribens, singulis sua quoque facinora et delicta ingerens: Penitemini, dicebat. Quibus, nisi illis, scilicet, quo pretio magno sui sanguinis redemerat?

[1Kb] XIu. O te impium scelestumque, heretice Nouatiane, qui post tot et tanta in Ecclesia, a quibusdam retro uoluntarie commissa crimina, que et tu ipse in domo Dei priusquam apostata esse cognoueras; et hec posse aboleri de memoria, succedente bono,  utique docueras, secundum fidem Scripture dicentis: Quia si conuersus fuerit facinorosus ab omnibus facinoribus suis que commisit, et iustitiam fecerit, uita eterna uiuet, et non morietur in facinore suo .  Tu hodie retractas, an debeant lapsorum curari uulnera, qui nudati a diabolo ceciderunt, uiolentia aque, quam suo ore serpens emisit post mulierem . Sed quid dicam? ait Apostolus: Laudo uos? In hoc non laudo: quia non in melius, sed in peius uenistis . Ubi enim sunt emulationes et dissensiones in uobis, nonne carnales estis, et secundum hominem ambulatis ? Nec nos quidem mirari oportet, cur iste Nouatianus tam nefanda, tam grauia in personam lapsorum exercere nunc audeat: quandoquidem habemus exempla preuaricationis huius  precedentia. Saul ille bonus , preter cetera, postea liuore euertitur, et contra Dauid omnia aduersa et inimica agere molitur. Iudas ille inter Apostolos electus , qui semper in domo Dei unanimis et fidelis , ipse postmodum Deum tradidit.

Predixerat quidem et Dominus multos esse uenturos sub pellibus ouium, rapaces lupos . Qui sunt isti rapaces lupi, nisi sensu subdolo conspirantes ad infestandum gregem Christi? sicut legimus apud Zacariam positum: Ecce ego suscito pastorem in terra, qui quod auersum est, non uisitabit, et carnes electorum manducabit, et talos illorum torquebit . Similiter et per Ezechielem increpat huiusmodi pastores, scilicet predones et  laniones  dicens: O pastores, quare lac ebibitis, et coagulatum comeditis, et forte ad nichilum perduxistis, et infirmum non uisitastis, claudicantem non curastis, et errantem non reuocastis, et permisistis populum meum errare inter spinas et tribulos? Propterea hec dicit Dominus: Ecce ego ueniam aduersus pastores, et exquiram oues meas de manibus illorum, et repellam eos ut non pascant oues meas, et non erunt eis amplius oues mee in deuorationem: et exquiram eas sicut pastor gregem suum in die qua fuerit caligo et nebula: sic exquiram oues meas, et exquiram eas in omni loco quocumque disperse sunt: et quod perierat, requiram: et quod errauerat, reuocabo: et quod claudicauerat, curabo: et quod infirmum est, custodiam: et pascam oues meas cum iudicio .

[1Kb] Xu. Quis ista loquitur? Utique ille qui relictis nonaginta nouem ouibus, quesiuit illam que de suo errauerat grege, sicut Dauid dicit: Erraui uelut ouis que periit ; quam inuentam Christus redit, humero suo portans peccatricem delicatam; qui gaudens et exultans, uocatis amicis et domesticis, ait: Congratulamini mihi, quoniam inuenta est ouis mea que perierat. Dico, inquit, uobis, quia tale gaudium  erit in celo super uno peccatore penitentiam agente . Et subiungens ait: Aut que mulier habens denarios decem, et cum perdiderit ex denariis, unum nonne accendit lucernam, et tota die domum suam emundat, querens donec inueniat? Et cum inuenerit, conuocat amicas et uicinas, dicens: Congratulamini mihi, quoniam inueni denarium quem perdideram. Dico uobis, quia tale gaudium erit in conspectu Angelorum Dei super uno peccatore penitentiam agente. E contrario autem non agentes facinorum suorum penitentiam; que eos maneant, ex ipsius Domini responso cognoscant. Legimus enim in Euangelio: quod quidam uenerunt de Galileis ad Dominum, annuntiantes  ei de eis quorum sanguinem miscuit Pilatus cum sacrificiis ipsorum: quibus respondit Dominus dicens: Putatis quia illi Galilei super ceteros Galileos peccatores fuerant, quia passi sunt talia? Non. Dico enim uobis: nisi penitentiam egeritis, omnes similiter perietis. Aut illi decem et octo, super quos cecidit turris in Siloa, putatis quia debitores fuerunt morti super omnes homines qui habitabant in Hierusalem? Non. Dico uobis, inquit, quia nisi penitentiam egeritis, omnes similiter perietis. .

XuI. Excitemus itaque nos quantum possumus, fratres dilectissimi, et abrupto inertie et securitatis somno, ad obseruanda Domini precepta uigilemus. Queramus tota mente quod perdidimus, ut inuenire possimus; quia Querenti, ait Scriptura, dabitur, et  pulsanti aperietur . Mundemus domum nostram munditia spiritali, ut secreta queque et abdita pectoris nostri, uero Euangelii lumine radiata, dicant: Tibi soli deliqui, et nequissimum in conspectu tuo feci ; Quia mors peccatorum mala;  et apud inferos penitentia nulla : habentes in contemplatione maxime diem iudicii et retributionis: et quod ab omnibus nobis credendum, et firmiter est tenendum, quia acceptio personarum non est apud Deum ; cum preceperit in Deuteronomio non accipiendam personam in iudicio: Non accipies, ait, personam, nec secundum minimum, nec secundum maximum iudicabis . His similia et per Ezechielem dixit: Omnes, inquit, anime mee sunt;  sicut anima patris, et anima filii: anima que peccauerit, ipsa morietur . Hic erit igitur a nobis uenerandus, hic tenendus, hic per plenam et dignam nostram confessionem propitiandus, qui habet potestatem animam et corpus mittendi in gehennam ignis , sicut scriptum est: Ecce uenit cum multis millibus nuntiorum suorum facere iudicium de omnibus, et perdere omnes impios, et arguere omnem carnem de omnibus factis impiorum  que fecerunt impie, et de omnibus uerbis impiis que de Deo locuti sunt peccatores .

[8Kb] XuII. His similia et Daniel: uidi, inquit, thronum positum, et uetustus dierum sedebat super eum, et uestitus eius erat tamquam nix, et capilli capitis eius tamquam lana alba, thronus illius flamma ignis, rote illius ignis ardens. Flumen ignis prodibat ante eum: millia millium seruiebant ei, et millia millium assistebant ei. Ad iudicium sedit, et libri aperti sunt . Ioannes autem manifestius et de die iudicii et consummatione seculi declarat dicens: Et cum aperuisset, inquit, sigillum sextum, ecce terre motus factus est magnus: et factus est sol niger ut saccus cilicinus, et luna tota sanguinea facta est: et stelle ceciderunt in terram, quomodo ficus a uento magno agitata  mittit grossos suos: et celum recessit ut liber cum inuoluitur: et omnis mons et insule de locis suis mote sunt: et reges terre, et maximi quique et tribuni et diuites et fortes, et omnis seruus et liber absconderunt se in speluncis et in cauernis montium, dicentes montibus et petris: Cadite super nos, et abscondite nos a conspectu Patris sedentis super thronum, et ab ira Agni: quoniam uenit dies interitionis: et quis poterit stare ? Item in eadem Apocalypsi hoc quoque Ioannes dicit sibi reuelatum: uidi, inquit, thronum magnum; et candidum sedentem super eum, a cuius facie fugit celum et terra; et locus eorum inuentus non est, et uidi mortuos magnos et pusillos stantes ante conspectum throni Domini: et libri aperti sunt. Et alius liber apertus est qui est uite: et iudicati sunt singuli secundum ea que scripta erant in libro sesecundum  opera ipsorum . Sed et  Apostolus bonum consulens, sic hortatur nos, dicens: Nemo uos decipiat inanibus uerbis: propterea enim uenit ira Dei super filios contumacie. Nolite esse participes eorum .

[1Kb] XuIII. Demus igitur totis uiribus fidei nostre Deo laudem, demus plenam confessionem: quandoquidem super penitentia nostra gaudeant uirtutes celorum, gaudeant Angeli omnes, gaudeat et Christus; qui nos denuo peccatis oneratos, delictis obrutos, plena et clementi moderatione cessare a facinore hortatur, dicens: Conuertite uos, et redite ab impietatibus uestris: et non erunt uobis iniquitates uestre ad penam. Proiicite a uobis omnes impietates uestras quas fecistis aduersum me: et facite uobis cor nouum et spiritum nouum. Et ut quid uos morti traditis, domus Isrel? Non enim  desidero mortem peccatoris.  Ego sum, ego sum, qui deleo facinora tua; et non commemorabor te: tu autem in mente habe, et iudicemus. Dic tu facinora tua prius, ut iustificeris . Dum patet, fratres, indulgentie aditus, Deum plenis satisfactionibus deprecemur. Humiliemus nos, ut exaltari possimus. Acquiescamus diuine exhortationi, qua euadere liceat diem Domini et iram. Dicit enim sic: Respice, fili, nationes hominum, et scito. Quis sperauit in Domino, et confusus est; permansit in mandatis illius, et derelictus est; aut inuocauit eum, et despexit illum? quoniam pius et misericors Dominus, et remittens in tempore tribulationis peccata, omnibus inquirentibus se in ueritate . Ait ergo: Dic tu facinora tua prius, ut iustificeris. Pre manu sit uobis oratio illa exomologeseos plena.



Pars Altera. PRAECIPUI RECENTIUM EXCURSUS IN EAMDEM DE HAERETICORUM BAPTISMATE DISPUTATIONEM.





L. THOMASSINI DISSERTATIO AD SYNODOS SUB STEPHANO PAPA IN CAUSA BAPTISMI HAERETICORUM COLLECTAS CARTHAGINE, ROMAE ET ALIBI ANNIS, CHRISTI 256, 257, ETC.



SYNOPSIS.


Refellitur putidissima Nouatorum calumnia, tam errasse Stephanum in omnium admittendo, quam Cyprianum  et Firmilianum in omnium hereticorum baptismo repudiando. Euincitur ex omnium Patrum consensu eamdem tunc fuisse Ecclesie Romane de  baptismo hereticorum, que postea fuit, et que etiam nunc superest disciplina. Usque ad num. XXII. Deinceps, ad finem usque, multipliciter soluitur alia questio, ecquid Augustinus Cypriano hinc excusationem et patrocinium paret, quod necdum ea res plenario concilio elucidata atque terminata fuisset; cum idem ipse Pelagianis plenarium concilium flagitantibus os obturauerit, localibus synodis et rescriptis apostolice Sedis litem finitam pronuntians.



I. STEPHANI PAPAE ET CYPRIANI CONCERTATIO. NOuATORUM CALUMNIA IN STEPHANUM. DUPLEX ADuERSUS EOS CONTROuERSIA HIC DIRIMENDA.

Illustris et copiosa hec se altera obiicit questio et superiori gemella, de Stephani cum Cypriano concertatione circa baptismum ab hereticis collatum.  Et hic enim sanctitate conspicui colliduntur Pontifices: Romanus, etsi loco maior et causa melior, a collega spernitur; contumaces aduersus prime sedis decretum, et auiti moris plus equo retinentes, nichilosecius Ecclesie communione fruuntur; denique secundum Stephanum pronuntiat Nicena synodus. Itaque permagnus et admirabilis utrobique personarum rerumque concentus. Ad cumulum denique ut uictorem, ita Stephanum per tot retro seculorum uolumina summe admirationi habitum, omnium procacissimi nouatores in hac extrema temporum fece denigrare cepere, quasi auersis quidem uestigiis errasset tamen ipse perinde ac Cyprianus. Ut hic enim omnes prorsus arcebat hereticos a dandi Baptismi potestate: ita ille, ut garriunt, omnes ea donabat  indiscriminatim, siue legitima, siue spuria et profana uterentur in tingendo uerborum formula. Itaque propulsanda hec primo a sanctissimo papa et martyre calumnia. Tum ingrediemur ad aliam quoque controuersiam, qui Cyprianus ab Augustino culpa pene absolutus sit, quod ante concilium plenarium necdum ueritas satis eliquata fuisset; cum idem Augustinus una prime sedis auctoritate et sententia alibi Pelagianos hereticos abunde pronuntiet confectos esse, nec plenario iam opus esse concilio.



II. NON ERRASSE STEPHANUM IN OMNIUM HAERETICORUM BAPTISMO RECIPIENDO, PROBATUR EX FIRMILIANO.

Hallucinatum ergo et ipsum Stephanum fuisse in omnium hereticorum baptismo probando, pereque ut Cyprianum in omnium repudiando, hallucinabundi  somniant, eliciuntque ex hoc eius decreto apud Cyprianum relato epist. LXXIu: »Si quis ergo a quacumque heresi uenerit ad nos, nichil innouetur, nisi quod traditum est, ut manus illi imponatur ad penitentiam; cum ipsi heretici proprie alterutrum ad se uenientes non baptizent, sed communicent tantum.« Nihil ergo discriminis, inquiunt, interponebat Stephanus, et quibuscumque demum uerbis, etiam ab Euangelica ueritate alienissimis consecrato subscribebat Baptismo. At Stephano primum patrocinari licet ex ipsa Firmiliani aduersus eum scripta ad Cyprianum epistola. Ut inuictissimum sit quod ab ipso aduersario uis ueri extorquet testimonium. uerba  Firmiliani sunt: »Illud quoque absurdum, quod non putant querendum esse quis sit ille qui baptizauerit, eo quod qui baptizatus sit, gratiam consequi potuerit inuocata Trinitate nominum Patris, et Filii, et Spiritus sancti. At quis est in Ecclesia perfectus et sapiens, qui hoc aut defendat aut credat, quod inuocatio hec nominum nuda sufficiat ad remissionem peccatorum et Baptismi sanctificationem? cum hec tunc utique proficiant, cum et qui baptizat habet Spiritum sanctum, et Baptisma quoque ipsum non sit sine Spiritu constitutum.« Hinc palam est illud demum probari Stephano Baptisma, quod inuocata Trinitas sanctificet, ubi inuocatio nominum sufficiat ad remissionem peccatorum: a Firmiliano autem desiderari preterea ut is qui baptizat Spiritu sancto uegetetur.  Et rursus ibidem Firmilianus Stephanum ualidissime, ut sibi uidetur, urget exemplo mulieris uenefice hereticeque, que multos solemni Ecclesie forma tinxerat: »Cum baptizaret quoque multos, usitata et legitima uerba interrogationis usurpans, ut nichil discrepare ab Ecclesiastica regula uideretur. Quid igitur de huius Baptismo dicemus quo nequissimus demon per mulierem baptizauit? Numquid et hoc Stephanus et qui illi consentiunt comprobant? Maxime cui nec symbolum Trinitatis, nec interrogatio legitima et ecclesiastica defuit? Potest credi aut remissio peccatorum data, aut lauacri salutaris regeneratio rite perfecta, ubi omnia quamuis ad imaginem ueritatis, tamen per demonem gesta sunt? Nisi et demonem in nomine Patris et Filii, et Spiritus  sancti, gratiam Baptismi dedisse contendunt qui hereticorum Baptisma defendunt.« Ne fingere quidem mihi possum quidquam his apertius.



III. ET IDEM EX EODEM.

Et idem ibidem rursum et sua et Stephani sensa prodere pergit ex Christi inuocatione sanctificatum Baptismum exagitans, nisi a uiro catholico exhiberetur. »Sed in multum, inquit, proficit nomen Christi ad fidem et Baptismi sanctificationem: ut quicumque in nomine Christi baptizatus fuerit consequatur statim gratiam Christi. Quando huic loco breuiter occurri posset, et dici, quoniam si in nomine Christi ualuit foris Baptisma ad hominem purgandum; in eiusdem Christi nomine ualere illic potuit et manus impositio ad accipiendum Spiritum sanctum.«  Ergo id Stephanus Baptisma admittebat, quod in nomine Trinitatis, quod in nomine Christi consecraretur. Et rursum ibidem: »Ad illud autem quod pro hereticis ponunt et aiunt, Apostolum dixisse, siue per occasionem, siue per ueritatem Christus annuntietur.« An formulis Baptismi adulterinis quibus Christi et Trinitatis ecclesiastica fides proscinderetur, iactitasset Stephanus cum astipulatoribus suis Christum annuntiari? Ille sane Apostoli locus predicantis uitio monet non infuscari sane predicationis ueritatem.



Iu. ALIA EX EODEM ARGUMENTA.

Si uero admissus a Romanis esset Baptismus impia  et heretica aliqua uerborum formula profanatus, hanc maxime hereseos formulam prodidisset, hanc exagitasset Firmilianus in tam prolixa Epistola, et ita prorsus uictoriam aut ad se inclinasset, aut Stephano extorsisset. Sed cum fidem perfidissimam hereticorum insectetur uir usquequaque doctissimus, nusquam uerba ipsa attingit ad Baptismum constuprandum ab eis effusa. Quorsum autem suggillaret inuocatam ab heretico ore Trinitatem aut maiestatem Christi: sileret autem ab eodem in Trinitatis, in Christi nominis contumeliam eructatas insanias?



u. ET RURSUS ALIA.

Adde quod totus est Firmilianus in baptizatore heretico exhibilando, et ex eius uitio Baptismum infirmat. E contra totus erat Stephanus, ut uel ex  eius refutatione liquet, in ipsius per sese sacramenti et uerbi Christi et inuocationis Trinitatis ui amplificanda, quam exhaurire nequaquam posset uel nequam, uel hereticus quisquam cuius ab ore ea resonarent. Cardo itaque controuersie tunc in eo uertebatur an sola uerborum diuinorum maiestas et efficacia sanctificationem Baptismi perficere ualeret, a quocumque demum ministro illa proferrentur; an ministri perfidia uerborum uirtutem corrumpere et euacuare posset. Nec ad statum ergo questionis animum adiecisse uidentur qui Stephanum maledictis incessunt.



uI. IDEM EuINCITUR EX CYPRIANO.

Eadem propemodum argumenta exculpi possunt ex opusculis Cypriani hac in causa editis. Sic enim  ille in Epist. ad Pompei: »Utique Baptisma quod in eadem unitate consistit, esse apud hereticos non potest, quia separari neque ab Ecclesia neque a Spiritu sancto potest. Aut si effectum Baptismi maiestati nominis tribuunt, ut qui in nomine Christi Iesu ubicumque et quomodocumque baptizantur, innouati et sanctificati iudicentur, etc.« Tribuebat ergo Stephanus effectum Baptismi maiestati nominum et inuocationi nominis Christi. Et in epist. ad Iubaianum: »Non est autem quod aliquis ad circumueniendam ueritatem Christianam Christi nomen opponat: ut dicat in nomine Iesu Christi ubicumque et quomodocumque baptizati, gratiam Baptismi sunt consecuti. Cum ipse Christus loquatur et dicat: Non omnis qui dicit mihi: Domine Domine, intrabit in  regnum celorum. Quod autem contra nitatur Cyprianus urgeatque non solum Christi nomen, sed totius Trinitatis imprecandum esse ut ratus sit Baptismus, nichil id quidem cause Stephani officit. Nam multorum Patrum, recentiumque schole theologice magistrorum sententia est, etiam in solius Christi nominis inuocatione perfici Baptisma posse, aut saltem aliquando potuisse. Et utut id habeat, Christi inuocatione Stephanus, ut et complurimi ueterum theologorum, totius Trinitatis numen comprehendebat, idque patet ex uerbis Firmiliani supra relatis.



uII. EX EODEM.

Etsi autem heretici Patrem, et Filium, et Spiritum  sanctum aut Christi nomen imprecarentur, non eumdem illis Patrem Christumque ac Spiritum sanctum atque Catholicis esse interpretabatur Cyprianus, quia non eadem fides est, ideo non eumdem esse Baptismum. Epist. ad Iubaianum: »Nam si fides una est nobis et hereticis, esse potest et gratia una. Si eumdem Patrem, eumdem Filium, eumdem Spiritum sanctum, eamdem Ecclesiam confitentur; potest illic et Baptisma unum esse, si est et fides una, etc. Numquid hanc Trinitatem Marcion tenet? Numquid eumdem asserit, quem et nos Deum Patrem creatorem? Numquid eumdem unum Filium Christum de Maria uirgine natum? etc. Longe alia est apud Marcionem, sed et apud ceteros fides; immo nichil est apud illos, nisi perfidia.« Anxius rimatur Cyprianus  non quid inuocetur, sed quid credatur a baptizante: cum Stephanus non fidem baptizantis, sed potestatem uerborum scrutaretur. Et infra: »Quare Baptisma nobis et hereticis non potest esse, cum quibus nec Pater Deus, nec Christus Filius, nec Spiritus sanctus, nec fides ipsa in Ecclesia communis est.« Quo decreto suo Cyprianus cum Nouatianos quoque complectatur quos constat Trinitatis et carnis Christi fidem intaminatam custodisse, palam est ab eo non eumdem Deum, non eumdem Christum nobis et hereticis communem dici, etsi eadem nominum inuocatio sit.



uIII. EX CONCILIO CARTHAGINENSI.

Ex concilio item Carthaginensi aperitur in quo summa huius disputationis consisteret. »Hereticis  aut nichil licet, aut totum licet. Si baptizare possunt, et Spiritum sanctum dare possunt. Si autem Spiritum sanctum dare non possunt, quia non habent Spiritum sanctum, nec baptizare spiritaliter possunt.« Ibidem et alius Cypriani assecla episcopus ait: »Heretici Christiani sunt, an non? Si Christiani sunt, cur in Ecclesia Dei non sunt; quomodo Christianos faciunt?« Solam ergo ministrorum personam Cyprianus, solam Stephanus uerborum Christi efficaciam contemplabatur. Nam si et minister hereticus et forma fuisset impia, eccur Stephanus hoc uel nomine tenus baptisma dici passus esset? Cur probasset in heretico quod uel in catholico homine abominatus esset? Denique ipse uoces rem indicant. Queritur enim de baptismo hereticorum, id est, de  baptismo ab hereticis dato: ubi ea nempe sola ambigendi ratio occurrit que ex heretici baptizantis persona trahitur. Nam si et hereticus tingat, et tingendo profanas inuocet Deitatis laruas, quis hec promiscue habeat? quis hoc baptisma uel nominet? quis hoc cum Nouatianorum baptismo permisceat et eque approbet?



IX. EX TERTULLIANO.

Idem efficitur ex Tertulliano. Nam lib. de Pudicitia ait in huius ipsius Cypriani sententie patrocinium: »Ut ethnico par, immo et super ethnicum hereticus etiam per baptisma ueritatis admittitur.« Et l. de Baptismo: »Non idem Deus est nobis et illis: nec  unus Christus, id est, idem. Ideoque nec baptismus unus, quia nec idem.« Que ne ad solos Marcionistas spectare suspiceris, consule rursus Cyprianum l. I, epist. 6, eadem prolixius de Nouatianis disputantem.



X. ITEM EX CONCILIO ARELATENSI.

uenio ad canonem 8 concilii Arelatensis, an. 314: »De Afris quod propria lege sua utuntur ut rebaptizent, placuit ut si ad Ecclesiam aliquis de heresi uenerit, interrogent eum Symbolum. Etsi peruiderint cum in Patre, et Filio, et Spiritu sancto esse baptizatum, manus eis tantum imponatur, ut accipiat Spiritum sanctum. Quod si interrogatus non responderit hanc Trinitatem, baptizetur.« Quare hoc canone soli uellicantur Afri, non etiam Romani, si etsi  dissimili, iuxta tamen absurdo utrique uersabantur in errore? aut si Romanis parcere animus erat, quin parcebatur et Afrorum nomini, ac sola Baptismi regula prefigebatur? Quin immo configendi potius fuissent Romani, ut longe turpius errantes, si baptismum aliena fideique inimica forma collatum pro rato habuissent. Id enim atrocius est quam quorumlibet hereticorum baptisma rescindere. Hic enim detestabilis semper est baptizatoris impietas, ideo excusatur utrumque zelus detestantis. At illic et baptismi et baptizatoris profanitas in promptu est, unde inexcusabilis prorsus foret approbantium inscitia.



XI. EX EUSEBIO.

Patrocinatur et Eusebius Stephano, omnemque ab  eo amolitur erroris suspicionem, l. uII, c. 2: »Ad hunc Stephanum Dionysius primam earum que de Baptismo conscripte sunt epistolam exarauit. Cum per id tempus non mediocris controuersia exorta esset, utrum eos qui ex qualibet heresi conuertuntur Baptismo purgari oporteret, quippe antiqua consuetudo inualuerat ut in eiusmodi hominibus sola manuum impositio cum precationibus adhiberetur. Primus omnium Cyprianus qui tunc temporis Carthaginensem regebat ecclesiam, nonnisi per Baptismum ab errore prius emundatos, admittendos esse censuit. uerum Stephanus nichil aduersus traditionem que iam inde ab antiquis temporibus obtinuerat innouandum ratus, grauissime id tulit« Innouationis culpam omnem retorquet in Cyprianum, siue in Cypriani  predecessorem Agrippinum, Stephano autem non aliud ait quam antiquam consuetudinem retineri placuisse, qua in re errare haud sane potuit.



XII. EX STEPHANI IPSIUS uERBIS

Quod idipsum apertissimum fit ex ipsismet Stephani uerbis a Cypriano et Firmiliano relatis nichil innouari; quod traditum est, retineri debere. Quis non intelligit hanc aduersus omnes errores medicinam esse certissimam, nedum ut error aliquis propinari his uocibus queat? Ab initio enim predicationis Euangelice inualuerat ista Romane Ecclesie disciplina, ut Eusebius innuit. Aut si quid secus quam Apostoli apostolicique uiri factitassent, a presule  quopiam Romano nouatum postea fuerat, non tam fidenter Stephanus traditioni et antiquitati incumberet. Romane traditionis seu corruptele initium aliquod, uelut cunabula eius, Cyprianus aut Firmilianus aliquando indigitassent quorum et eruditio et estuatio in hoc negotio exploratissima est. Eusebius Africane discipline exordia nupera notat, haudquaquam Romane. Denique Cyprianus ipse auctorem se sequi Agrippinum profitetur, quem uero ducem primum sequatur Stephanus non usquam declarat, sed consuetudini et traditioni cui derogare non poterat ueritatem identidem clamitat anteponendam. Itaque epist. 71, ita habet: »Quod quidem et Agrippinus cum ceteris cepiscopis suis qui illo tempore in prouincia Africa et Numidia Ecclesiam Domini gubernabant,  statuit, et librato Concilii communis examine firmauit. Quorum sententiam nos etiam secuti sumus.« Et in epist. ad Iubaianum: »Apud nos non noua aut repentina res est ut baptizandos censeamus eos qui ab hereticis ad Ecclesiam perueniunt: cum multi iam anni sint et longa etas, ex quo sub Agrippino bone memorie uiro conuenientes in unum episcopi plurimi hoc statuerunt, atque exinde in hodiernum tot millia hereticorum in prouinciis nostris ad Ecclesiam conuersi, salutaris Baptismi gratiam consecuti sint.« Sue consuetudinis nouitatem prodit, dum uenditat uetustatem. At Romane discipline antiquitatem detrectare non ualens, uni ueritati seruiendum clamitat paulo post: »Proinde frustra quidam qui ratione uincuntur consuetudinem nobis opponunt,  quasi consuetudo maior sit ueritate; aut non fuerit in spiritualibus sequendum, si melius fuerit a sancto Spiritu reuelatum.« Qui ergo Stephano error, idem traditioni Ecclesiarum antiquissime, idem Apostolis ipsis eius magistris impingitur.



XIII. DEFENDITUR ARGUMENTUM STEPHANI ADuERSUS CYPRIANUM.

Et Stephanum quidem ab exemplo hereticorum argumentantem sannis et dicteriis insectatus est Cyprianus. At pace sanctissimi martyris dixerim hac Stephani argumentatione nichil opportunius, nichil hac suggillatione inconsideratius fieri potuit. Nam exploratissimum hinc fiebat hereticos in solemni Baptismi forma nichil nouasse, nec propriarum hallucinationum  ullam ei permiscuisse labem, quandoquidem alii aliorum non respuebant baptisma. Errorem enim alii aliorum detestabantur, et detestati proinde fuissent baptisma, si peculiaribus singulorum deliriis illud fuisset uitiatum. Que ergo hereticis, eadem Stephano aderat ratio ne baptisma extra Ecclesiam tributum iteraret.



XIu. ITEM EX HIERONYMO OSTENDITUR NON ERRASSE STEPHANUM IN QUAESTIONE BAPTISMI.

Porro Hieronymus Dial. aduersus Luciferianos ea scribit que nec frontis perfrictissime homines negare ausint in Stephani patrocinium scripta esse. »Conatus est B. Cyprianus contritos lacus fugere nec  bibere de aqua aliena, et idcirco hereticorum Baptisma reprobans, ad Stephanum tunc Romane urbis Episcopum qui a B. Petro uigesimus-sextus fuit, super hac re Africanam synodum direxit. Sed conatus eius frustra fuit. Denique illi ipsi episcopi qui rebaptizandos hereticos cum eo statuerant, ad antiquam consuetudinem reuoluti, nouum emisere decretum. Quid facimus? ita et nobis maiores nostri et illis sui tradidere maiores.« uides ut nouitatem Cypriano, uetustatem traditionis Stephano assignet, Cypriani denique collegas aliquando tandem sui penituisse conatus, et ad antiquam Stephani maiorumque ipsorum suorum consuetudinem reuolutos fuisse dicat. Et idem mox Stephani sententiam et traditionem uere Apostolicam, uere ab Apostolis adhuc superstitibus  propagatam, exemplisque confirmatam fuisse adstruit, pernumeratis apostatarum et hereticorum cateruis que ipsa Ecclesie cunabula infestarunt, quorum tamen nullius iteratum legitur Baptisma. »Sed quid de posterioribus loquar? Apostolis adhuc in seculo superstitibus, adhuc apud Iudeam Christi sanguine recenti, phantasma Domini corpus asserebatur: Galatas ad obseruationem legis traductos Apostolus iterum parturit: Corinthios resurrectionem corporis non credentes pluribus argumentis ad uerum iter trahere conatur. Tunc Simon magus et Menander discipulus eius Dei se asseruere uirtutes. Tunc Basilides, etc. Nicolaus quoque, etc. Saturninum, etc. Carpocratem, et Cherinthum, et huius successorem Hebionem, et ceteras pestes, quorum  plurimi uiuente adhuc Ioanne Apostolo eruperunt. Et tamen nullum eorum legimus rebaptizatum.« uides nulla partitione uti Hieronymum ut alios hereticorum tingendos in Ecclesia, alios non tingendos doceat. Sed uniuersim inficiari tingendos iterum ullos esse, ullos ab Apostolis uel eorum successoribus tinctos iterum fuisse, etsi eorum iam tum plerique portentosa quedam figmenta de Deo eructassent. Nec fallebat Hieronymum in tanta eius eui luce, maxime tamdiu post Arelatensem synodum, ratum non esse nisi quod in Trinitatis nomine sanctificaretur Baptisma. Ergo si Simon, Menander, Basilides, Carpocras, Cerinthus, Ebion Baptismi Ecclesistici formam non adulterauerant ut nec eorum Baptismus in irritum mittendus esset: idem equissimum est de  ceteris usque ad Stephani tempora augurari.



Xu. RURSUS EX EODEM.

Idem ex Apocalypsi argumentari pergit Hieronymus ibidem, ubi complures memorantur heretica imbuti insania; nec ipsis tamen uel eorum discipulis Baptismus, sed penitentia ad abluendas sordes indicitur. »De Apocalypsi quoque approbemus hereticis sine Baptismate debere penitentiam concedi. In Angelo Pergamene Ecclesie idolothytorum eius et Nicolaitarum doctrina reprehenditur. Item apud Angelum Thyatirorum Hiesabel prophetissa, et simulachrorum esce et fornicationes increpantur. Et tamen omnes hos ad penitentiam Dominus hortatur,  etc. Numquid dixit; Rebaptizentur qui in Nicolaitarum fide baptizati sunt? Quin potius, Age, inquit, penitentiam, etc.« Sic ille inueteratam quam Stephanus mordicus defensabat consuetudinem ab ipsis usque Apostolis deriuatam, et ipsis Scripture diuine paginis consignatam fuisse demonstrat. Porro ut Stephanus, ita Hieronymus nullo discrimine hereticos dispescit, omnes una in naui locat, omnes penitentia non Baptismo iubet ablui.



XuI. EX EODEM ITERUM.

uerum luculenta pre ceteris sunt que infra disputat idem Hieronymus aduersus Hilarium diaconum Luciferiani schismatis preconem, inde nouum orbis Deucalionem factum, quod uenientes ab Arianis denuo tingendos insaniret. »Si heretici Baptisma  non habent et ideo rebaptizandi ab Ecclesia sunt, quia in Ecclesia non fuerunt: ipse quoque Hilarius non est Christianus. In ea quippe Ecclesia baptizatus est que semper ab hereticis Baptismum recepit. Antequam ariminensis synodus fieret, antequam Lucifer exularet, Hilarius Romane Ecclesie diaconus ab hereticis uenientes, in eo quod prius acceperant, Baptismate recipiebat. Nisi forte tantum Ariani heretici sunt et ab ipsis solis baptizatum recipere non licet, ab aliis licet. Diaconus eras, o Hilari, et a Manicheis baptizatos recipiebas. Diaconus eras, et Hebionis Baptisma comprobabas. Repente postquam exortus est Arius, totus tibi displicere cepisti.« Et paulo post Ecclesiam Romanam inducit, ad Hilarium uerba facientem: »Si in sinu meo natus,  si uberum meorum lacte nutritus, aduersum me gladium leuas, redde quod dedi, et esto si potes, aliter Christianus. Meretrix sum, sed tamen mater tua sum. Non seruo unius thori castitatem? Talis eram quando conceptus es. Cum Ario adulteria committo? Feci et antea cum Praxea, cum Hebione, cum Cerintho, Nouato.« uides ut et hic omnes prorsus hereticos sine nouo Baptismo per solam penitentiam ab Ecclesia Romana receptos defendat, idque iure et Apostolico instituto, atque inconcusso Scripturarum diuinarum precepto factum tueatur. Adeoque et Arianos sine Baptismate admittendos concludat. Porro hec Hieronymus post Arelatensem synodum, post Nicenum de Baptismo decretum scribebat.



XuII. EX EODEM.


Denique idem consequenter ualidius id quoque munit. »Quod si negandum quispiam putauerit hereticos a maioribus nostris semper fuisse susceptos, legat B. Cypriani epistolas in quibus Stephanum Romane urbis Episcopum, et inueterate consuetudinis lacerat errorem. Legat et ipsius Hilarii libellos quos aduersum nos de rebaptizandis hereticis edidit, et ibi reperiet ipsum Hilarium confiteri a Iulio, Marco, Syluestro et ceteris ueteribus Episcopis similiter in penitentiam omnes hereticos susceptos, nec tamen sibimet ueritatis consuetudinem preiudicare debere. Synodus quoque Nicena omnes hereticos  suscepit, exceptis Pauli Samosateni discipulis.« uides et hic hereticos, omnes hereticos sine Baptismi iteratione susceptos ab Ecclesia Romana, pereque post Arelatensem Nicenamque synodum, atque prius. Ergo si qua culpa affingatur Stephano, eadem post Arelatensem synodum et Nicenam quibus affuerat per legatos Romana Sedes, quarumque uindex primaria semper ipsa exstitit, Romanis omnibus Episcopis et ipsi Hieronymo horum preconi illinenda est. uides rursum quam Stephano propitia et consentanea fuerit Nicena synodus que »omnes hereticos suscepit exceptis Pauli Samosateni discipulis:« qui Stephani euo necdum infaustum caput orco extulerant. Ut nichil possit uel petulantius uel imperitius fingi nouatoribus huius eui, qui Nicenam  synodum garriunt nec Stephano omnes, nec Cypriano nullos sine Baptismo recipienti suffragatam: sed distinctione ea usam qua uterque error castigaretur. Stephano enim prorsus astipulati sunt Patres Niceni qui omnes quos ille sine Baptismo hereticos suscipi iussere; eos tingi sanxere quos ille erupturos rescire non potuit. Denique nusquam Hieronymus uel leuissime conquestus est de errore uel Stephani, uel eorum qui Baptisma heterodoxis uerbis collatum non iterarent.



XuIII. IDEM EFFICITUR EX BASILIO.

Accedat Basilius epist ad Amphil. c. 1. Ille enim etsi consuetudinem Romanorum Antistitum in Baptismo minus probet, non errori tamen, sed economie  eam assignat. Eique quamquam minus ipse subscribat, economie tamen ergo assentitur, ut qui uolent adherescant. Et Dionysio quidem Alexandrino, quod Pepuzenorum Baptismum approbarit a fide immaniter abhorrentem, nonnichil succenset, Cypriani et Fir miliani non sine elogio meminit, a Stephano perstringendo prorsus abstinet, qui tamen si qua fides esset Sycophantis nuperis, longe fedius Dionysio cespitasset. »Pepuzenorum Baptismus nullam mihi habere rationem uidetur, et miratus sum quomodo hoc magnum Dionysium qui fuit canonicus preteriit.« Et infra: »Pepuzeni in sanctum Spiritum blasphemarunt, Montano et Priscille Paracliti appellationem nefarie tribuentes. Quam ergo rationem habet uerum eorum Baptisma iudicari, qui in  Patrem, et Filium, et Montanum, Priscillamque baptizant? Non enim baptizati sunt, qui non in nobis tradita baptizati sunt. Quare etsi hoc magnum Dionysium latuit, nobis tamen non est seruanda erroris imitatio.« Ubi facile subolet quo non tam Dionysius quam Basilius laboret errore. Nam fidem, non uerba Baptismi interpolauerant Pepuzeni, nec in Montani et Priscille nomina, sed in nomen Spiritus sancti baptizabant, quo cum Montanum et Priscillam intelligerent, in Montani et Priscille nomen eos tinxisse parum commodus interpres Basilius commentatur: mentem eorum potius quam uerba pensitans. Ideo ergo nec a Romanis Montaniste rebaptizabantur.



XIX. EX SIRICIO INNOCENTIO, LEONE R. PP.


Innocentius autem primus epist. 22, c. 4, distinctionum similiter incuriosus, ait: »Nostre uero lex est Ecclesie uenientibus ab hereticis, qui tamen illic baptizati sint, per manus impositionem, laicam tantum tribuere communionem, etc.« Dum ait, »qui tamen illic baptizati sunt,« uerum Baptismum et a se et a maioribus suis desideratum significat, Euangelicis uerbis dedicatum: alio qui nec Baptismum dicendum. Unde c. 5, ibidem, rationem indagans cur Nicena synodus Nouatianis tam secunda, tam aduersa autem Paulianistis fuerit, ut illos nec a clero dimouerit, horum uel Baptisma irritarit; »Quod idcirco distinctum esse istis duabus heresibus ratio manifesta declarat, quia Paulianiste in nomine  Patris, et Filii, et Spiritus sancti minime baptizabant, et Nouatiani iisdem tremendis uerendisque nominibus baptizant.« Igitur etsi sancti Patres indiscrete pronuncient omnes ab hereticis tinctos sola penitentia expiandos esse, conscii tamen iidem sunt nec Baptismum dici, nisi nomine Trinitatis consignatum. Et rursum cum Paulianiste quod in nomine Trinitatis non tingerent, ad Ecclesiam uenientes rursus ablui iubeantur; nulli ergo alii heretici tempore Nicene synodi heretica forma uerborum contaminauerant Baptismi mysterium. Cui argumento robur accedet a Siricii epist. I, c. 1, qui preterito etiam predecessoris sui Liberii decreto pugnat: »Nos cum Nouatianis, aliisque hereticis, sicut est in synodo constitutum, per inuocationem  solam septiformis Spiritus, episcopali manus impositione, Catholicorum conuentui sociamus Arianos. Quod etiam totus Oriens, Occidensque custodit.« uides quam non satagat de discrimine significando. Item Leo I, epist 37, c. 2: »Quod si ab hereticis baptizatum quempiam fuisse constiterit, erga hunc nullatenus Sacramentum regenerationis iteretur.« Nempe Baptismum non sinit uocari, nisi debita obseruatione tributum. Et epist. 79, c. 7: »Nam hi qui Baptismum ab hereticis acceperunt, cum baptizati antea non fuissent, sola inuocatione Spiritus sancti per impositionem manuum confirmandi sunt: quia formam tantum Baptismi sine sanctificationis uirtute sumpsere.« Et epist. 92, c. 16: »Hi autem qui se baptizatos sciunt, sed cuius fidei fuerint qui  eos baptizauere, nescire se profitentur: quolibet modo formam Baptismatis acceperint, rebaptizandi non sunt.« uides quam non in sententiam, sed in uerba ipsa Stephani conspirent, et omnes quidem hereticos promiscue habeant, et ab ipsis baptizatos non rebaptizent; sed id nimirum innuant baptizatos non dici, nisi qui formam Baptismatis, hoc est, inuocationem Trinitatis suscepere.



XX. ITEM EX AUGUSTINO.

His succedat, qui precedere et unus instar omnium esse potuerat Augustinus. Ex eo autem quid primum, quid deinde carpemus ad Stephani patrocinium? Omnia enim eius de Baptismo contra Donatistas  scripta, omnia capita, omnes prope uersus, hanc Stephani cum Cypriano concertationem ita exequuntur, ut discipline sanioris et ueritatis maiestas tota penes Stephanum resideat. Paucissima decerpam ex immenso pene cumulo innumerabilium testimoniorum. Igitur l. I, de Baptismo con. Donat., c. 18: »Cum enim tanti meriti episcopus Cyprianus aliud de Baptismo arbitraretur quam erat inquisita diligentius ueritas firmatura; multique eius college, quamuis liquido nondum manifestatum, id tamen tenerent quod et preterita Ecclesie consuetudo, et postea totus catholicus orbis amplexus est, non se ille tamen a ceteris diuersa sentientibus separata communione disiunxit.« Audin Stephanum et ceteros eius collegas a quibus dissentiebat Cyprianus, id tenuisse:  »Quod et preterita Ecclesie consuetudo, et postea totus catholicus orbis amplexus est?« Et l. II, c. 7: »Nondum erat diligenter illa Baptismi questio pertractata. Sed tamen saluberrimam consuetudinem tenebat Ecclesia: quam credo ex apostolica traditione uenientem, sicut multa non inueniuntur in litteris eorum, neque in conciliis posteriorum: et tamen quia per uniuersam custodiuntur Ecclesiam, nonnisi ab ipsis tradita et commendata creduntur.« Ergo Stephanus et uniuersa cum eo Ecclesia, si Cyprianum cum fautoribus demas, non errabundam et postea emendandam, sed apostolicam et plenario post Arelatensi Nicenoque concilio corroborandam retinebat consuetudinem. Et ibidem c. 9: »Concilium uniuersale nondum factum erat, quia consuetudinis  robore tenebatur orbis terrarum, et hec sola opponebatur inducere uolentibus nouitatem.« Et l. 4, c. 6: »Nec inuenio cur istam consuetudinem improbent, que post Cyprianum etiam plenario totius orbis concilio confirmata est, etc. cum eius consuetudinis mutande causa auctoritatem Cyprianus quereret, nonnisi in Africa sola factum paucis ante se annis Agrippini concilium reperiret. Quod cum sibi aduersum totius orbis morem non sufficere cerneret, etc.« Et l. u, c. 23. »Donec per plenarium concilium quid esset rectius eluceret, non aliqua nouitate instituta, sed uetustate roborata.« uides quo pertinuerit quid perfecerit plenarium concilium, seu Arelate, seu Nicee collectum? Non ut nouam hereticorum faceret distributionem, sed ut uetustam consuetudinem  a Stephano propugnatam accensa ueritatis face illustratam confirmaret. Et l. uII, c. 20: »Nam ueritate postea liquidius reuelata cessit error ueritati, cum illa saluberrima consuetudo etiam plenarii concilii auctoritate firmata est.« Et l. de unico Baptismo con. Petil., c. 14: »Ecce duo erant uno tempore, ut de aliis taceam, qui diuersa sentiebant: duo erant eminentissimarum ecclesiarum, Romane scilicet et Carthaginensis episcopi, Stephanus et Cyprianus ambo in unitate catholica constituti. Multi cum illo, quidam etiam cum isto sentiebant, etc.« Quis porro Augustino exercitatio in hac disceptatione? Quis altius ingressus in huius questionis que adhuc cum Donatistis feruebat indagationem? Cui exploratiora  et Stephani et Cypriani uerba atque sensa? Non illum preterierant illa Stephani uerba, »de quacumque heresi.« Nec tamen ille errasse Stephanum inde elicuit, sed ex aduerso, Apostolice traditioni inexpugnabiliter adhesisse. Canonis autem Arelatensis ac concilii plenarii sensum, fructumque, non in emendanda, sed in confirmanda priore consuetudine, quis ipso dilucidius potuit peruidere?



XXI. QUAM DICTU NEFAS, TOTAM ALIQUANDO ERRASSE IN HOC ETIAM NEGOTIO ECCLESIAM.

In hac enim parte uniuersam aliquando caligasse Ecclesiam, et mendacii retibus implicatam fuisse, cupide quidem amplectuntur heretici quibus sponsa Christi prostibulum est. Apage autem ut assentiantur  umquam uiri catholici. Subscribant potius Augustino, ut cetera taceam, rei recentissime testi, quam nouellis hereticis, post mille quadringentos pene annos noua subinde mendaciorum et calumniarum monstra parturientibus. Tam male de Ecclesia Christi suspicari dedoceat illos Augustinus l. II contra Cresconium Grammat. c. 33: »Proinde quamuis huius rei certe de Scripturis canonicis non proferatur exemplum, earumdem tamen Scripturarum etiam in hac re a nobis tenetur ueritas, cum hoc facimus quod uniuerse placuit Ecclesie, quam ipsarum Scripturarum commendat auctoritas. Ut quoniam sancta Scriptura fallere non potest, quisquis falli metuit huius obscuritate questionis, eamdem Ecclesiam de illa consulat, quam sine ulla ambiguitate  Scriptura sacra demonstrat.« Non fidei igitur tantum, sed et discipline castigatioris regula, sicubi sileat Scriptura, ipsa tamen est Ecclesia, de qua non silet Scriptura. Si uniuersa autem aliquando Ecclesia, etsi dissimili, in errore tamen iacuisset, ecquid illam consuli attineret? Si errasset extra synodum uniuersa, quin errasset et in synodo plenaria? Num tutior ab errore est, representatio Ecclesie, quam Ecclesia? Num collecta in unum locum, quam effusa in omnem? An ubi ipsa effunditur ubique terrarum, effunditur et euanescit Spiritus sanctus, pectoris hospes intimus? Cui catholico hec bilem non moueant?



XXII. ITEM EX uINCENTIO LIRINENSI.

 uincentius quoque Lirinensis omnem cauillandi faculatem resecat Common. I, c. 9: »Quondam igitur uen. mem. Agrippinus Carthaginensis episcopus primus omnium mortalium, contra diuinum canonem, contra uniuersalis Ecclesie regulam, contra sensum omnium consacerdotum, contra morem atque instituta maiorum rebaptizandum esse censebat. Que presumptio tantum mali inuexit, ut non solum hereticis omnibus formam sacrilegii, sed etiam quibusdam catholicis occasionem preberet erroris. Cum ergo undique ad nouitatem rei cuncti reclamarent, atque omnes quaquauersum sacerdotes pro suo quisque studio reniterentur: tunc beate memorie papa Stephanus apostolice sedis Antistes, cum ceteris  quidem collegis suis, sed tamen pre ceteris restitit; dignum, ut opinor, existimans, si reliquos omnes tantum fidei deuotione uinceret, quantum loci auctoritate superabat. Denique in epistola que tunc ad Africam missa est, his uerbis sanxit, nichil nouandum, nisi quod traditum est.« Ubi perspicis quam omnia ad Stephani defensionem sint instructa. Et hec quidem scribebat uincentius post Arelatense, post Nicenum, post C. Politanum generale concilium. Non his ergo conciliis eque repudiatam Stephani ac Cypriani sententiam suspicabatur.

His adde Facundum Hermianensem episcopum l. X »Cum Cyprianus non solum priuatim, ut ei uisum est, uerum etiam congregato concilio definierit ut omnis hereticus ab Ecclesia rediens baptizetur, et  propter hoc culpatus a Stephano Antistite Romano restiterit, iniuriose tractans eumdem B. Stephanum a quo fuerat iure culpatus, etc.« Et l. con. Mocianum: »Idcirco B. quoque Stephanus presul apostolice sedis cum sanctum Cyprianum atque alios Afros episcopos de baptizandis omnibus hereticis decreuisse cognosceret, continuo ei denunciauit, quod si qui hec auderent, ab Ecclesia pellerentur. Et Stephani potius quam Cypriani sententiam tenet Ecclesia, non solum de non rebaptizandis hereticis, uerum etiam de rebaptizantibus non ferendis.« Quid his apertius optari potest?



XXIII. EX HINCMARO RHEMENSI, ET AUGUSTINO RURSUS.

Hincmarus denique, ne longius progrediar, in  opusculo 55, capp., c. 19: »Et quia concilium Nicenum Paulianistas hereticos ad Ecclesiam uenientes baptizari precepit, quidam etiam alios hereticos baptizandos esse dixerunt, quod apostolica sedes et plenaria concilia, sicut decreta Romanorum Pontificum, et sanctus Augustinus uerbis et sensibus copiose ostendit, penitus abdicarunt.« Paulianiste enim, ut supra tradidit Innocentius, in nomine Trinitatis non tinguebant, tinguebant alii fere heretici, etsi iis nominibus non eam quam Ecclesia catholica fidem complecterentur. Unde Augustinus l. III de Bapt. con. Donat., c. 15: »Quamobrem si euangelicis uerbis in nomine Patris, et Filii, et Spiritus sancti Marcion Baptismum consecrabat, integrum erat sacramentum, quamuis eius fides sub eisdem uerbis  aliud opinantis quam catholica ueritas docet, non esset integra, sed fabulosis falsitatibus inquinata. Nam sub eisdem uerbis, id est, in nominibus Patris, et Filii, et Spiritus sancti non solum Marcion, aut ualentinus, aut Arius, aut Eunomius, sed ipsi carnales paruuli Ecclesie, de quibus dicebat Apostolus; non potui loqui uobis quasi spiritualibus, sed quasi carnalibus, si possent singuli diligenter interrogari, tot diuersitates opinionum fortassis, quot homines, numerarentur.« Consule Epiphanium et alios qui de heresibus scripsere etsi minutias fere consectati sint omnes, euersam tamen ab ullis formam Baptismi uix reperies, nisi ab uno et altero. Unde scite Augustinus l. uI de Bapt. con. Donat.: »Ceterum quis nesciat  non esse Baptismum Christi si uerba euangelica quibus symbolum constat, illic defuerint? Sed facilius inueniuntur heretici qui omnino non baptizent, quam qui non illis uerbis baptizent.«



XXIu. ALTERA ATTINGITUR CONTROuERSIA, AN POST DECRETUM STEPHANI PLENARIO ADHUC ESSET OPUS CONCILIO, UT INNUERE uIDETUR AUGUSTINUS.

Iam satis, ut opinor, superque, diluxit quantilla fides habenda sit nouatoribus, quando in re tam aperta fucum facere, et omnium Patrum conspiratissime sententie obluctari conati sunt. Ad alteram iam accingamur huius controuesie partem expediendam. Et ex suprapositis Augustini testimoniis illud quidem emicabat, excusatos illum utrumque habuisse  Stephani aduersarios, quod necdum res plenario Ecclesie concilio diffinita atque elucidata fuisset. An ergo ante concilii plenarii definitionem, nullius culpe affines sunt qui sedis apostolice constituta despicantur? An ea erat inter Cyprianum et Stephanum equalitas, ut pari iure in tante rei dissonantia suo uterque iudicio frueretur?



XXu. CONTRA EX EODEM AUGUSTINO, ETIAM ANTE CONCILIUM ET SUMMA FUIT STEPHANI POTESTAS ET CYPRIANI ERROR EXPIANDUS, NON EXCUSANDUS.

Nequaquam ita habere uel Augustinus ipse fideiussor est. Nam l. u, c. 23 contra Donat. de Bapt.: »Scribit Cyprianus Stephanum quem Romane Ecclesie episcopum tunc fuisse didicimus, non solum  sibi ad ista non consensisse, uerum etiam contra scripsisse atque precepisse.« Sic ergo alibi supra dixit duos fuisse eminentissimarum ecclesiarum presules diuersa sentientes, ut hic agnoscat alterum alteri precepisse. Et l. I de Bapt. con. Donat., c. 18: »In qua Ecclesia, si aliud alii adhuc de ista questione salua pace sentirent, donec uniuersali concilio unum aliquid eliquatum sincerumque placuisset, humane infirmitatis errorem cooperiret caritas unitatis: sicut scriptum est, quia caritas operit multitudinem peccatorum. Qua enim absente cetera inaniter habentur, eadem presente quedam uenialiter non habentur.« Peccasse Cyprianum non dissimulat: quem mox ait »ad palmam martyrii peruenisse, ut si qua in eius lucidam mentem ex humana conditione  nebula irrepserat, gloriosa serenitate fulgentis sanguinis fugaretur.« Et mox addit quod de Baptismo aliter senserat quam se res habebat, »id caritatis ubertate pensatum, et passionis falce purgatum esse. Et l. u, c. 251: Iam illa que in Stephanum irritatus effudit Cyprianus retractare nolo, quia et non opus est. Ea preterire melius est que periculum perniciose dissensionis habuerunt. Stephanus autem et abstinendos putauerat qui de suscipiendis hereticis priscam consuetudinem conuellere conarentur. Iste autem questionis istius difficultate permotus et sancte caritatis uisceribus largissime preditus, in unitate cum eis manendum qui diuersa sentirent. Ita quamuis commotius, sed tamen fraterne  indignetur: uicit tamen pax Christi in cordibus eorum, ut in tali disceptatione nullum inter eos malum schismatis oriretur.« uides ut Cypriani efferuescentiam perstringat, Stephano eadem placuisse astruat que uniuersali post Ecclesie, ut ne Baptisma hereticorum iteraretur, et iterantes abstinerentur: denique dispensationi qua errori suo blandiebatur Cyprianus ad auertendum schisma acquieuisse tandem Stephanum. Etsi enim nullo decreto, ipsa tamen patientia sua qua intentatum fulmen inhibuit, consensit Stephanus in hanc economiam. Itaque Stephano in illam economiam consentiente, eius auctoritatem iam non spernebant qui concilium plenarium opperiebantur.



XXuI. EX EODEM, CYPRIANUS PETRO COMPARATUR ERRANTI, SED CORRIPIENTE COLLEGAM AUDIENDI.


Quid quod sexcenties idem Cyprianum Petro comparat, episcopum Apostolo, errantem erranti, martyrem martyri? Cum tamen Petrus paulo corripienti acquieuerit, eius erroris sectatores ab Ecclesia precisi sunt. Ita et Cypriani martyris imitatores ab unitate se abrupere. Lib. uII, c. 1. »Heretici nati ex illo errore in quem Petrus deuians a Paulo reuocatus est, in hoc usque persistunt. Sicut ergo illi, Petro in primatu Apostolorum martyrii gloria coronato, in sua peruersitate precisi ab Ecclesia remanserunt; sic isti Cypriano per abundantiam caritatis in sortem sanctorum passionis claritate suscepto, seipso exules unitatis agnoscunt.«  Ita Cyprianus Stephano, ut Petrus Paulo saltem obtemperaret. Id ergo preterea sanguine eluit. Et lib. III, c. 8. »Monet nos non fuisse impossibile, ut de Baptismo Cyprianus aliquid aliter saperet quam ueritas postulabat, que ab Ecclesia et ante illum et post illum retenta est, sicut potuit aliquid etiam Petrus aliter sapere quod ueritas non habebat, quam Paulo Apostolo doctore didicimus.«



XXuII. QUAM NON POSSIT EXCUSARI CYPRIANUS EX EODEM, TRADITIONI APOSTOLICAE ET ECCLESIAE UNIuERSALI IMMORIGER.

Quam non posset etiam Augustinus Cyprianum absoluere apertum est preterea ex l. II, con. Donat. de Bapt., c. 7, ubi ait, etsi res nondum diligentius pertractata fuisset; »Saluberrimam tamen consuetudinem  tenebat Ecclesia, etc. quam consuetudinem credo ex apostolica traditione uenientem, sicut multa non inueniuntur in litteris eorum neque in conciliis posteriorum, et tamen quia per uniuersam custodiuntur Ecclesiam, nonnisi ab ipsis tradita et commendata creduntur. Hanc ergo saluberrimam consuetudinem per Agrippinum predecessorem suum dicit sanctus Cyprianus quasi cepisse corrigi. Sed sicut diligentius inquisita ueritas docuit, uerius creditur per Agrippinum corrumpi cepisse, non corrigi.« Idem alibi pluries inculcat eam non iterandi Baptismi consuetudinem ab uniuersali Ecclesia hactenus obseruatam fuisse.  Culpa liberari ergo non poterat Cyprianus, qui consuetudinem uniuersalis Ecclesie et traditionem ab Apostolis usque ipsis deriuatam contemnebat, posthabebatque nupere per Agrippinum inuecte corruptele. Minus adeo est mirum, si Apostolice Sedis statuta minoris faceret qui apostolicas traditiones et uniuersalis Ecclesie leges flocci faciebat. Ab hoc Cypriani contemptu quem martyrio expiauit, nichil aduersus uel prime Sedis, uel Ecclesie uniuersalis, uel apostolicarum traditionum auctoritatem rite excipi potest.



XXuIII. EADEM EX HIERONIMO CONFIRMANTUR, uINCENTIO LIR. ET FACUNDO HERG.

Ita Hieronymus dial. adu. Lucifer. frustra a  Cypriano impetitam utramque copulat auctoritatem et Sedis Apostolice et uniuersalis Ecclesie. »Legat B. Cypriani epistolas, in quibus Stephanum Romane urbis episcopum et inueterate consuetudinis lacerat errorem.« Ita et uincentius Lirinensis loco supra laudato: »Cypriano Stephanus Apostolice Sedis Antistes, cum ceteris quidem collegis suis, sed tamen pre ceteris restitit: dignum, ut opinor, existimans, si reliquos omnes tantum fidei deuotione uinceret, quantum loci dignitate superabat.« Aequum erat utique morem ut ei gereret Cyprianus, qui ceteros collegas et fidei deuotione, et loci dignitate superabat. Quid mirum autem si ei non cessit, qui Agrippino potius se addixit »primo omnium mortalium contra diuinum canonem,  contra uniuersalis Ecclesie regulam, contra sensum omnium consacerdotum, contra morem atque instituta maiorum, rebaptizandum esse censenti?« Ita et Facundus supra aiebat »iure culpatum« a Stephano Cyprianum, et Stephani sententie, non tum quidem Cyprianum, sed Ecclesiam, et tum et postea accessisse.



XXIX. RURSUS EX AUGUSTINO.

Et rursum Augustinus octoginta episcopos cum Cypriano, quinquaginta cum Firmiliano consensisse non nescius, nichilo tamen secius orbem Christianum uniuersum a Stephani partibus stetisse fidenter affirmat. Ut hinc rursus patescat tam non posse aduersus Stephani quam nec aduersus Ecclesie uniuersalis  auctoritatem uel decreta quidquam hinc obiectari. Sed et Stephani et Ecclesie potestas quidem inuicta, sed permodesta et multis economie et uenie blandimentis temperata intelligatur. Lib. III, con. Cresconium c. 3: »Proinde si omnino iam credendum sit quinquaginta episcopis Orientalium id esse uisum, quod septuaginta Afris uel aliquanto etiam pluribus, contra tot millia episcoporum quibus hic error in toto orbe displicuit: cur non potius etiam ipsos paucos Orientales suum iudicium correxisse dicamus? Et l. II, c. 9, de Bapt. con. Donat: Nondum factum erat uniuersale concilium, quia consuetudinis robore tenebatur orbis terrarum.« uide et l. c. 6, ut supra retulimus  Eusebius quoque supra relatus l. uII, c. 2, et 3, antiquam consuetudinem, cui Stephanus tuende incumbebat, in omni Ecclesia inualuisse insinuat ab initio. Ut necesse sit Firmilianum partium suarum studio raptum extra ueri semitam fuisse, cum de copia suorum assectatorum licentius gloriatur.



XXX. NON ULTRA MINAS SAEuIIT STEPHANUS, ET TANDEM DISPENSATIONI ACQUIEuIT, ATQUE ITA DECRETI SUI EXECUTIONEM SUSPENDIT IPSEMET.

Quod autem Stephanus ultra minas et terrorem non eruperit, cohibitoque mucrone sacro, indulgentie tacitus saltem acquieuerit, ut ne ea de causa unitas Ecclesie scinderetur, multis assequimur  coniecturis. Eusebius nouum et insolens Cypriani decretum et synodi Carthaginensis grauissime tulisse ait Stephanum, nec ultra indignationem estuasse, aut tentasse quid narrat. Hieronymus supra laudatus aiebat Cyprianum concilii sui decretum ad Stephanum mississe, sed conatum eius frustra fuisse: denique illos ipsos episcopos ad uetustiorem consuetudinem sese recollegisse. uincentius Lirinensis feruorem Stephani magnificentissimis uerbis prosecutus est, de anathemate prorsus silet. Augustinus l. u, c. 23: »Cyprianus ad Pompeium scribens indicat Stephanum non solum sibi ad ista non consensisse, uerum etiam contra scripsisse atque precepisse.« Huc usque seuitum est. Et l. de unico Bapt. con. Petil, c. 14. »Cum Stephanus non  solum non rebaptizaret hereticos, uerum etiam facientes, uel ut fieret decernentes, excommunicandos esse censeret, sicut aliorum episcoporum et ipsus Cypriani littere ostendunt, tamen cum eo Cyprianus in unitatis pace permansit. Excommunicandos censebat, non excommunicabat: minitabatur Stephanus, non iaculabatur. Ideo et Cyprianus permansit in pace unitatis, etiam cum Stephano, unde ibidem mox: Ecce duo erant uno tempore, ut de aliis taceam, qui diuersa sentiebant. Duo erant eminentissimarum ecclesiarum, Romane scilicet et Carthaginensis episcopi, Stephanus et Cyprianus ambo in unitate catholica constituti. Multi cum illo, quidam cum isto etiam sentiebant, utrique cum eis in unitate consistentes.«  Nihil his apertius fieri potest. Atque adeo mitiganda sunt nonnichil Firmilia ni ad Cyprianum uerba aduersus Stephanum stridentia in hunc modum: »Pacem cum singulis uario discordie genere rumpentem, modo cum Orientalibus, quod nec uos latere confidimus; modo uobiscum, qui in meridie estis: a quibus legatos episcopos patienter satis et leniter suscepit, ut eos nec ad sermonem saltem colloquii communis admitteret: adhuc insuper preciperet fraternitati uniuerse, ne quis eos in domum suam reciperet: ut uenientibus non solum pax et communio, sed lectum et hospitium negaretur. Rhetoricabatur Firmilianus, et cause sue estu effusius incandescebat. Ut  asperius primo acceperit legatos Cypriani Stephanus, quo ad officium illum reuocaret, nichil moror: at pacem ab eo non esse ruptam, id superiora argumenta peruincunt. Et ipse denique Cyprianus in epist. ad Pompeium, qua asperiores ad se Stephani litteras asperrime exagitat, fratrem tamen ipsum appellat, rupte communionis nusquam meminit. Et ad cumulum Augustinus l. u, con. Donat. c. 25: Stephanus abstinendos putauerat qui de suscipiendis hereticis priscam consuetudinem conuellere conarentur. Cyprianus in unitate cum eis manendum qui diuersa sentirent. Ita quuamuis commotius sed tamen fraterne indignetur, uicit tamen pax Christi in cordibus eorum, ut in tali disceptatione nullum inter eos malum schismatis oriretur.« Utcumque igitur  consensit Stephanus qui diuersa sentirent ab unitate non precidi; et uniuersale Concilium expectari.



XXXI. GRAuIORI AUCTORITATI CEDERE DEBUISSE CYPRIANUM EX AUGUSTINO.

Quocirca ut eius auctoritati a multis resisteretur, caritas eius in causa fuit que ad ueniam tandem ipsum et economiam inclinauit. Alioqui quantalibet potestate et scientie ubertate afflueret Cyprianus, inflecti tamen ipsum debuisse grauiori auctoritate auctor est ipse Augustinus l. II, de Bapt. con. Donat., c. 3.: Certe nobis obiicere soletis Cypriani litteras, Cypriani sententiam, Cypriani concilium etc. Quis nesciat sanctam Scripturam canonicam omnibus posterioribus  episcoporum litteris ita preponi, utrum uerum uel ut de illa omnino dubitari et disceptari non possit, utrum rectum sit, quidquid in ea scriptum esse constiterit. Episcoporum autem litteras que post confirmatum canonem uel scripte sunt, uel scribuntur: et per sermonem forte sapientiorem cuiuslibet in ea re peritioris, et per aliorum episcoporum grauiorem auctoritatem, doctioremque prudentiam, et per concilia licere reprehendi, si quid in eis forte a ueritate deuiatum est.« Quorumlibet, ut uides, episcoporum, atque adeo Cypriani littere reprehendi poterant, non sapientiore tantum cuiuslibet priuati sermone, non concilii tantum congregatione, sed aliorum etiam episcoporum, atque adeo pre ceteris Romani Presulis grauiore auctoritate doctioreque  prudentia. Hec enim tria perspicue discriminat Augustinus.



XXXII. ET CYPRIANUS ET ALII EIUS CONSENTANEI FORSAN RESIPUERE.

Quid si et ipse Cyprianus ante obitum resipuit? Nolim equidem uel illius, uel Firmiliani sanctitatis famam ab hoc religare ambiguo. Sed et rem dubiam nolim indubie explodi. Sobrie et sapienter suo more Augustinus l. II, de Bapt. con. Don. »Si Petrum laudat et predicat Cyprianus ab nno posteriore collega patenter concorditerque correctum; quanto citius ipse cum concilio prouincie sue, uniuersi orbis auctoritate, ueritate patefacta, cessisset? Quia profecto  et uni uerum dicenti et demonstranti posset facillime consentire tam sancta anima, tam pacata. Et fortasse factum est, sed nescimus. Neque enim omnia que in illo tempore inter episcopos gesta sunt memorie litterisque mandari potuerunt: aut omnia que mandata sunt nouimus.« uides ut has coniecturas nec leuiter astruat, nec fidenter aspernetur sanctus Pater. Et epist. 48: »Cyprianus aut non sensit omnino, quod eum sensisse recitatis, aut hoc postea correxit in regula ueritatis, aut hunc quasi neuum cooperuit ubere caritatis.«

Dionysium Alexandrinum docet Hieronymus lib. de Script. Eccl. »In Cypriani et Africane synodi dogma consensisse; et tamen ut eius epistolas ad Romanos Pontifices ex Eusebio datas sileam: Basilius  in epist. ad Amph. semel iterumque conqueritur de Dionysio, quod Pepuzenorum Baptisma approbaret. Hinc coniectura est ad Romanorum sententiam tandem accessisse. Hieronymus autem adu. Lucif: Illi ipsi episcopi qui rebaptizandos hereticos cum Cypriano statuerant, ad antiquam consuetudinem reuoluti, nouum emisere decretum, etc.« Augustinus l. III, contra Crescon., c. 2, innuit, »Orientales suum iudicium correxisse.« Incassum ergo Baronio indignantur eiusmodi quid ominanti de Firmiliano. Si tamen fides eius rei adhuc nutat, nec plus equo indulgendum est suspicionibus animi nostri, consultius erit Augustinum rursum audire, l. de unico Bapt. con. Petil., c. 13: »Nec nos qui Baptismi ueritatem etiam in hereticorum iniquitate agnoscimus  potius quam negamus, ideo meliores Cypriano sumus, sicut nec Petro, quia gentes iudaizare non cogimus. Hoc de Agrippino aliisque episcopis qui illa concilia fecisse perhibentur responderim, qui sic diuersa senserunt, ut cum eis contra quos de hac questione sentiebant, in unitate persisterent ubi caritas cooperit multitudinem peccatorum.« Et Bedam rursum audire superius relatum; qui Aidani uitam euangelice amussi coaptatam laudabat, non laudabat autem quod canonicum Pasche tempus, »uel ignorans, uel sue gentis auctoritate, nec agnitum sequeretur, deuictus, non obseruaret.



XXXIII. ALTERA APERITUR uIA SOLuENDAE HUIUS CONTROuERSIAE, EX DISCRIMINE QUAESTIONUM DE FIDE ET DE CONSUETUDINIBUS.

 Et hinc rursus alia se pandit ratio sedande inter uaria Augustiniane doctrine capita conflictationis: cum idem ipse et concilii plenarii spem amputarit Pelagianis, inexorabilem indicens necessitatem Africanis conciliis et Apostolice maxime Sedis definitionibus subscribendi: Et Cypriano eiusque collegis copiam fecerit, aut patrocinium adornauerit, ut ante concilium plenarium non acquiescerent. Ingenti enim prorsus he questiones distant interuallo. Illa ad fidem, hec ad consuetudines magis Ecclesie pertinet. In unitatem fidei concinere necessum est fideles omnes, in unitatem consuetudinum non est semper necesse: A fide deuiantibus nil uenie superest, nisi  recte orbite se reddant: a consuetudinum recto tramite declinantes ex uenia persepe tolerantur. Hic habet, illic non habet locum dispensatio. Definite semel fidei derogari deinceps numquam et nusquam potest: constitute quomodolibet consuetudinum discipline non raro posterior etas derogat, ipsa saltem desuetudine. Conciliis etiam ecumenicis consuetudines aliquas sancientibus aut non statim obtemperatur aut obtemperati desinitur postea, ut non citra culpam, at citra unitatis Ecclesiastice labem; at fidei semel constitute irreuocabiliter obaudiendum est. Tertullianus l. de uirgin. ueland: »Regula, inquit, fide omnino una est, sola immobilis, et irreformabilis.«



XXXIu. uARIA HUIUS DISCRIMINIS DOCUMENTA.

 Ideo forsitan in unitatis et pacis gremio retenti sunt ad concilium usque Nicenum, qui de pasche die a catholica Ecclesia dissonabant: cum cetere hereses etiam ante Nicenam synodum a corpore Ecclesie detruncate fuerint. Ideo de questione paschatis dirimenda laborarunt uehementer Niceni Patres; de priscis heresibus innumeris per prouincialia tantum concilia antehac proscriptis, rursus proscribendis, et ex ecumenice auctoritate synodi fulminandis nichil fuere solliciti. Ideo et concertationem de Baptismo iidem sopire studuerunt, unos rebaptizari iubendo Paulianistas. Quia ut liberior et uersatilior sua sponte est disciplina; ita uniuersali magis consensu opus est, sicubi restringatur. Ideo et Cyprianus uehementer contendebat, et Stephanus  tandem condonauit, ut diuersa quamlibet sentientes ab unitatis tamen indiuiduo nexu ne discederent: sicut et in negotio paschatis Ireneus aliique sentiebant sequioris obseruantie tenaciores quosque a compage Ecclesie non scindendos. Denique discipline uarietatem alicubi etiam ornamento esse et Augustinus et Gregorius infra suo loco nos docebunt. Gregorius autem non assensus modo, sed hortatus etiam est diuersos ab Ecclesia Romana ritus, sicubi tempestiuiores occurrerent, in ecclesiam Anglicanam transplantari. In fide autem nemo hanc licentiam concesserit.



XXXu. QUAESTIONEM HANC CIuILITER TRACTATAM ESSE, UT AD CONSUETUDINES SPECTANTEM, NON AD FIDEM, PROBATUR PRIMUM EX FIRMILIANO.

 Nec me fallit quodam posse modo ad fidei negotium reuocari istas de Baptismo hereticorum questiones; multo etiam magis quam de paschatis die, in quo aberrantes ecclesias uictor heterodoxas appellabat. Sed unum id existimo ex priscorum Patrum scriptis scintillare hanc rem illos non aliter, quam ut consuetudinis ecclesiastice et discipline partem spectasse, nec ad fidei substantiam et necessitatem reuocasse. Ita sentiebat Firmilianus in epist. ad Cypr. saluo unitatis uinculo in his dissentiri posse: »Circa celebrandos dies Pasche et circa multa alia diuine rei Sacramenta, uideat quis esse apud Romanos aliquas diuersitates, nec obseruari illic omnia equaliter  que Hierosolymis obseruantur. Secundum quod in ceteris quoque plurimis prouinciis multa pro locorum et nominum diuersitate uariantur, nec tamen propter hoc ab Ecclesie catholice pace atque unitate aliquando discessum est. Quod nunc facere Stephanus ausus est, rumpens aduersum uos pacem, quam semper antecessores eius uobiscum amore et honore mutuo custodierunt.« Et toto passim epistole contextu bacchatur eo fere nomine in Stephanum, quod non potius suis quemque moribus frui sineret, quam fedus pacis dissolueret.



XXXuI. ITEM EX CYPRIANO.

Ita sentiebat et Cyprianus epist. ad Iubaianum. Cum enim sententiam suam multis sepsisset argumentis,  ait tandem: »Hec tibi breuiter pro nostra mediocritate rescripsimus nemini prescribentes aut preiudicantes, quominus unusquisque episcoporum quod putauerit faciat, habens arbitrii sui liberam facultatem. Nos quantum in nobis est, propter hereticos cum collegis et cepiscopis nostris non contendimus, cum quibus diuinam et Dominicam pacem tenemus. Seruatur a nobis patienter et firmiter caritas animi, collegii honor, dilectionis uinculum, concordia sacerdotii.« Et in exordio Conc. Carthag. »Superest ut de hac ipsa re singuli quid sentiamus proferamus, neminem iudicantes, aut a iure communionis aliquem, si diuersum senserit, amouentes. Neque enim quisquam nostrum episcopum se episcoporum constituit, aut tyrannico terrore ad obsequendi necessitatem  collegas suos adigit. Quando habeat omnis episcopus pro licentia libertatis et potestatis sue arbitrium proprium, etc.« In discipline negotio cum aliquo colore hec disseruntur, in capite fidei catholice alienissima essent omnia. uerba autem illa: »Quod putauerit faciat, habens arbitrii facultatem liberam, etc. obsequendi necessitas, etc. de actu nostro iudicandi Christus unus habet potestatem:« Perspicue ad disciplinam, non ad fidem referuntur. De fide enim a collegis dissentire, nulli fas est: Si quis dissenserit contumax, a pace eiiciendus est et communione. At antiquas ecclesie sue consuetudines a quolibet episcopo retentari, etsi ab aliis dissonas, utcumque usque ad concilium plenarium aliquando et ultra toleratur.



XXXuII. ITEM EX STEPHANO, EX ARELAT. ET NICAENA SYNODO. EX OPTATO.


Ita sentiebat et Stephanus, cum quid fieri, non quid credi deberet, preciperet; traditionem antique consuetudinis ostentaret. Ita et Eusebius supra descriptus, mere consuetudinis memor. Ita et Hieronymus cuius prolixa disputatio, non aliud quam antiquam et inueteratam consuetudinem uenditat. Ita sensit et Arelatensis synodus canone 8 ubi habet: »De Afris qui propria sua lege utuntur ut rebaptizent,« nec contumeliosius quidquam in eos iactatur, uel in eorum errorem. Si enim aduersum fidei id uisum esset, ut quid uocaretur ista non insania, non  heresis, sed propria lex rebaptizandi? Denique canones hic non complectuntur nisi regulam discipline, fidei autem definitio fere in antiquis conciliis seorsim digerebatur. Ita sensit et Nicena synodus totam illam de Baptismo controuersiam dirimere molita, non Symbolo aut confessione fidei, sed canone unico, et hoc uno decreto, unos deinceps Paulianistas iterum tingendos. De apostolicis canonibus ad hoc idem attinentibus suo loco disseremus. Unum insuper addo Optatum l. I: »Apud quos non sunt sacramenta.« In que uerba Albaspineus hec adnotat: »Ergo ex hoc et ex multis aliis locis quantum coniicio, Optatus non existimabat hereticos posse baptizare.«



XXXuIII. ITEM EX BASILIO.

 Ita dubio procul sentiebat et Basilius qui epist. ad Amphil., cum hereticos qui ipsam fidei summam labefactare moliuntur, discreuisset a schismaticis qui ob sanabiles questiones se absciderunt, ait: »uisum est ergo ab initio hereticos quidem omnino reiicere; eos autem qui se absciderunt, seu schismaticorum Baptisma admittere, ut qui adhuc sint Ecclesie.« Firmiliano tamen et Cypriano mox ait uisum esse schismaticorum quoque Baptismum iterare: »Sed quoniam nonnullis Asiaticis omnino uisum est propter multorum economiam et dispensationem, eorum Baptisma suscipi, suscipiatur.« Hec ille de Catharis, mox uero de Encratitis: »Quoniam nichil est de his aperte dictum, oportet nos eorum Baptismum abrogare. Quod si hoc uniuersali economie sit impedimento  futurum, rursus consuetudine utendum est, et sequi oportet Patres qui que ad nos pertinent prouiderunt.« Et infra can. 47 omnes illos schismaticos a se rebaptizari ait, idemque suadet Amphilochio: quamquam expeditius dicat episcopali synodo has omnes controuersias dirimi. Multa hinc ebulliunt argumenta ad nostrum institutum. Primum antiquiorem traditionem commemorat; partitione utentem; tum se ab ea dissentire confitetur. In fidei negotio non id sibi sumeret Basilius. Catharos et Encratitas in eadem schismaticorum naui collocat; tum illorum recipi permittit Baptisma, horum uetat. Non ita in fidei questione alternaret. Catharorum Baptisma suscipi ex dispensatione censet. At in negotio fidei non ita dispensationi locus non datur.  Encratitas rebaptizari suadet; si tamen uniuersali Ecclesie paci et dispensationi id obstrepat, admittendum censet eorum Baptisma: nonne hec ipsa est discipline uersatilitas? Ad nouam synodum suspirat que dubia illa omnia enubilet: uix ergo decantato illo apud Augustinum plenario concilio sopita erat omnis controuersia. Ita de Baptismo disceptatio post Arelatensem, post Nicenam synodum, uix satis elucidata uidebatur Basilio, noua illi in uotis erat synodus, rursus ea de re secundum ecumenicum concilium sanxit quid sequendum esset. Ita post Stephani pape, post Arelatensis et Nicene synodorum sanctiones, Basilius nouam synodum expetebat, utpote in re ad disciplinam, non ad fidem tum spectante.  Etsi alias quandoque discipline et consuetudinum capita, ad Baptismi scilicet uel Sacramentorum spiritales causas attinentia, ad fidem trahantur, ut infra monebimus dissert. huius num. ult.



XXXIX. EX AMPHILOCHIO.

Ita sentiebat et Amphilochius qui in Nouatianorum Baptismo iterando uel non iterando, sue cuiusque moribus Ecclesie seruiendum esse censebat; ut testatur Basilius c. 1, ep. ad eumdem scripte: »Que itaque ad Catharos pertinent, recte admonuisti, quod oportet uniuscuiusque regionis mortem sequi.« Que ita interpretatur Balsamon: »An oporteat baptizari Nouatianos, diuerse sententie processerunt quemadmodum tu admonuisti, et placuit sequi morem uniuscuiusque regionis.«



XL. EX ATHANASIO.


Ita sentiebat et Athanasius, cuius orat. 3. adu. Arianos hec sunt uerba: »Si in nomine Patris et Filii datur perfectitudo Baptismi, plenaque initiatio: Patrem autem uerum Ariani non pronunciant, eo quod negent aliquid ex ipso existere et simile esse illius substantie: Negant quoque uerum Filium, aliumque ex non entibus conditum sibi comminiscentes in Baptismate proferunt; qui, queso, igitur non plane uanum ac inutile fuerit Baptisma quod ab illis datur, cum id nonnisi species sit et inane simulachrum? Non enim in Patre et Filio tribuunt Baptisma Ariani, sed in Creatore et creatura, in Factore et  factura. Sicut igitur creatura diuersum quid est a Filio, ita diuersum quid a uero Baptismate est, quod ab illis existimatur dari; tametsi nomen Patris et Filii, quoniam illa in Scripturis uident, simulent se nominare.« Et infra: »Certe alie etiam hereses, eeque numero non pauce, nomine tenus ritum istum pronuntiant, sed non recte sentientes, neque sanam fidem retinentes, inutilem possident aquam, nimirum lumine et religione destitutam. Adeo ut qui ab illis asperguntur, sordescant potius praua religione, quam redimantur.« Hec uir intaminatissime fidei de Baptismo hereticorum et ceterarum heresum, tametsi inuocatione Trinitatis conferretur: Audi et quid mox subiiciat. »Itidem quoque et Manichei, ac Phryges, ac discipuli Samosatensis, nomina ipsa  pronunciantes, nichil ob id sunt minus heretici. Ita quoque deinceps et reliqui, et qui cum Ario sentiunt, etiamsi recitent scripta, proloquanturque ipsa nomina, frustrantur, illuduntque eis qui ab ipsis Baptisma accipiunt.« Hic obiter aduerte nomina ipsa personarum diuinarum, quia sacris in paginis consignata uerbis conceptis sunt, inter tingendum ab omnibus pene hereticis pronunciata fuisse, ideoque nullius culpe fuisse affinem ad Stephanum uel Ecclesiam Romanam, eorum Baptisma iterari uetantem. Porro Athanasius Basilio aperte suffragatur, cassum ratus Baptisma, quod tametsi uerbis euangelicis conferatur, eorum tamen qui conferunt alienus sensus ab Euangelio, aliena fides est.



XLI. EX EPIPHANIO.


Ita sentiebat et Epiphanius cuius adscribendus hic est locus illustris in exposit. fid. Cath., n. 13: »Alii qui audaciores uidentur ex Catholicorum partibus, priuata sibi factione constata preter Ecclesie consuetudinem, ac citra concilii generalis decretum, eos qui ab Arianis ad suas partes transeunt, iterum baptizare nichil uerentur; cum nondum ea res, ut dixi, uniuersalis synodi iudicio decisa sit; quod adhuc populi promiscue ad hodiernum usque diem habeantur. Inter quos multi quidem sunt Catholici, sed ficte ac per simulationem, sacerdotum auctoritatem sequuntur, donec execranda illa secta ab Ecclesie communione segregetur, ut tunc aliquid de illa statuatur. Ex iis qui suapte auctoritate iterum hoc modo baptizant,  audio quemdam in Lycia presbyterum esse.« Nemini posthac, ut arbitror, mirum accidet, si fluctuauerit Athanasius, si Basilius, si Amphilochius, et hereticorum Baptisma in nomine, sed non in fide Trinitatis collatum iterari optauerit; cum Epiphanius Romane Ecclesie et Occidentalis morum scientissimus eque alternauerit, et eos qui ab Arianis ablutos iterato abluebant, non hereseos sed audacie insimularit, unumque illud iterum atque iterum deprecatus sit, ne ante concilii uniuersalis definitionem rebaptizare eos perseuerarent, maxime cum illi necdum aut secessissent, aut execti essent ab Ecclesie catholice communione.



XLII. EX CYRILLO HIEROSOL.

 Ita sentiebat et Cyrillus Hierosolymitanus, qui prefat. in Catech. de omnibus hereticis promiscue hec habet. »Soli heretici rebaptizantur. Siquidem prius illud non erat Baptisma.« Que autem uel leuissima illius ab Augustino decantatissimi plenarii ex toto Christiano orbe concilii fama euaserat ad Basilium, ad Amphilochium, ad Cyrillum Hierosol., ad Epiphanium denique? ubi illa orbis consensio post plenarium concilium ad non iterandum hereticorum Baptisma? Cum Arelatensis utique illa sit synodus ab Augustino indigitata, paulo ante eius natales celebrata, ut alibi ostendemus: ecqua huius apud Grecos usquam uestigia uel ab emunctissime naris hominibus olfieri possunt? Non Zonaras, non Balsamon, non alii eius meminere Greci. Sed et in Arelatensi synodo, ubi  illa tam copiosa elucidatio ueritatis, qua Cypriani doctrina refelleretur, traditionis catholice et uetustissime ratio et sapientia splendidissime elucesceret? An temporum iniquitas intercepit tam egregia doctrine catholice monumenta? An diu ante synodum inter orthodoxos episcopos res agitata et eliquata fuerat, et ita ad synodum uentum est? Id forsan innuit Augustinus l. II, de bapt. con. Donat., c. 4: »Quomodo potuit ista res tantis altercationum nebulis inuoluta, ad plenarii concilii luculentam illustrationem confirmationemque perduci, nisi primo diutius per orbis terrarum regiones, multis hinc atque hinc disputationibus et collationibus episcoporum pertractata constaret? Illud certe ex antedictis constat, Arelatensis  synodi uix rumore aliquo aspersos esse Grecos, ideoque plenariam illam forte ab Augustino dici, non quasi ecumenicam, sed ut ipsi moris est, quasi uniuersalem, hoc est, pluribus ex prouinciis congregatam, uelut regionalem, aut nationalem. Unde idem paulo infra enodandis aliis quibusdam de Baptismo dubitationibus, optabit auctoritatem concilii tanti, quantum tante rei sufficiat.« Optabit item »regionali cepta concilio, plenario concilio terminari.« Idem alibi transmarina concilia magni facere uisus est. Unde autem Augustino de ecumenicis conciliis hec sententia obrepsisset, qui solum pene Nicenum audiuit, CPolitanum uix sciuit, Ephesinum morte anteuertit? Et ille tamen frequens plenaria concilia crepat, aliaque aliis emendari autumat. Nec  Basilius supra de ecumenico concilio satagebat, sed de concilio tantum, ut lis ista dirimeretur. Epiphanius ecumenice synodi operam desiderat, peritior fortasse dissidii quo Orientales nonnulli ab Occidentalibus adhuc dissidebant.



XLIII. EX SECUNDA SYNODO eCUMENICA.

Ita sentiebant Patres centum quinquaginta in synodo secunda ecumenica. Nam can. uII ita edicunt: »Eos qui recte fidei adiiciuntur, et parti eorum qui ex hereticis seruantur, recipimus secundum subiectam hic consequentiam et consuetudinem, Arianos quidem, etc. Eunomianos uero, etc.« Illos nempe unctione Chrismatis, hos Baptismo. Suum simplicissime morem enarrant, consuetudinem hanc esse perhibent, nichil amarulentius in secus uel sentientes,  uel facientes stomachantur. Ceterum Montanistas, seu Cataphrygas, Eunomianos, aliosque nonnullos baptizari iterum iubent, quos Romana in Ecclesia rebaptizatos non fuisse elicitur ex supra positis Hieronymi aliorumque testimoniis. Solos Paulianistas Nicena synodus iusserat iterum tingi, non Montanistas. In Ecclesie Romane codice canonum deest canon iste.



XLIu. EX SYNODO TRULLANA.

Ita sentiebant et Trullani Patres, qui can. II recipiunt cum aliis receptissimis synodis, etiam »a Cypriano qui Afrorum regionis fuit Archiepiscopus et Martyr, et synodo que sub eo fuit, emissum canonem; qui in predictorum presulum locis, et solum  secundum traditam eis consuetudinem seruatus est.« Etsi a Cypriano dissentirent tunc Greci, hanc tamen eius consuetudinem suo loco et tempore uiguisse censent.



XLu. EX CONSENSU GRAECORUM, MAXIME THEODORI STUDITAE.

Ita sentiebant Greci olim omnes, quibus summo semper in honore fuit illa Basilii Epistola canonica ad Amphilochium, in codice canonum greco pre ceteris radians. Specialiter autem Timotheus Presbyter cuius fragmentum refertur a Balsamone, ubi tres ordines recenset accedentium ad Ecclesiam, qui Baptismo, qui Chrismate, qui sola erroris eiuratione  recipiuntur. »Et qui baptizantur quidem, sunt hi, Tascodrugi, Marcioniste, Artotyrite, Saccophori, Apotactite, ualentini, qui etiam Basilidii et Hermei appellantur, Nicolaïte, Montaniste, Pepuzeni, Manichei, Ennomiani, Paulianiste, Photinianiste, Sabelliani, Cerinthiani, Menandriani, Ebionei, Simoniani, Carpocratiani, Saturniani, et qui ab impio Marco, qui ab Apelle, qui a Theodoto Coriario, Helcesaïte, qui a Nepote, qui a Pelagio et Celestio, et Melchisedecite. Qui autem sancto Chrismate unguntur, sunt hi, Tetradite seu Tessaresdecatite, Nouatiani seu Sabbatiani, Ariani, Macedoniani, Apollinariste.« Et paulo post ibidem subiicitur et istud ex epistola 4 Theodori Studite ad Naucratium excerptum: »Que a me petiuisti, ut sigillatim responderem de sectis,  et Baptismis, etc. Accede ad sacrum librum Epiphanii, etc. Contemplatio tripliciter diuiditur. Baptizantur autem Marcioniste, Tascodrugi, Manichei, et qui sunt eiusdem ordinis, usque ad Melchisedechitas, uiginti quinque hereses. Inunguntur autem sacro Chrismate Tetradite, Nouatiani, Ariani, Macedoniani, Apollinariste, simul quinque. Qui uero nec baptizantur, nec unguntur, sed solam propriam et omnem aliam heresin anathematizant, Meletiani, Nestoriani, Eutychianiste, etc.« Que prolixior fere est canonis septimi synodi CPolitane interpretatio. uides autem quam immaniter hec dissideant a consuetudine Romane Ecclesie, que nunquam deinceps tamen ea de re litem mouit Grecis, Canonem illum CPolitanum suo ex codice reiecisse contenta. uides quam rudes  fuerint Greci, aut incuriosi illius plenarii concilii, et canonis Arelatensis de Baptismo ab Augustino celebrati. uides quam iure meritoque canon Arelatensis ad Afros destinetur, quorum propria lex erat ut rebaptizarent.



XLuI. EX GENNADIO.

Ita sentiebat, ut ad Latinos rursus me referam, Gennadius de Dogmat. Eccles., c. 52: »Illos qui non sancte Trinitatis inuocatione apud hereticos baptizati sunt, et ueniunt ad nos, baptizari debere pronunciamus, non rebaptizari. Neque enim credendum est eos fuisse baptizatos, qui non in nomine Patris, et Filii, et Spiritus sancti iuxta regulam a Domino positam tincti sunt. Ut sunt Paulini, Procliani, Borborite,  Siphori, qui nunc uocantur Bonosiani, Photiniani, Montani, et Manichei, uariaque impietatis germina, uel cetere istorum originis siue ordinis pestes, que duo principia sibi ignota introducunt, ut Cerdon et Marcion; uel contraria, ut Manicheus; uel tria et barbara, ut Sethianus, et Theodosius; uel multa ut ualentinus; uel Christum hominem fuisse absque Deo, ut Cerinthus, Ebion, Artemon et Photinus. Ex ipsis, inquam, si qui ad nos uenerint, non requirendum ab eis utrum baptizati sint, an non; sed hoc tantum, si credant Ecclesie fidem, et baptizentur ecclesiastico Baptismate.« Minus stupebis iam Grecos ab Arelatensi canone, et ab Ecclesie Romane ritu deuiasse, cum uideas ciuitati et Arelatensi  et Romane adiacentes ecclesias ab eis eque deflexisse. Multos enim horum, quos Gennadius tingi rursus imperat, in Ecclesia Romana sine nouo Baptismo receptos fuisse supra expresse nos admonuit Hieronymus. Sileo nostro hoc euo nouellos hereticos a multis Catholicis sub conditione rebaptizatos fuisse, idque uetandum fuisse, conc. Rotom. an 1581. Remensi an. 1583. Aquiensi an. 1585. Tolosano an. 1590. Narbon. an. 1609. Ita enim definierat Pius u, ut fertur in synodo Ebroïcensi an. 1576 apud Bochellum pag. 171.



XLuII. EX AUGUSTINO.

Ita sentiebat denique Augustinus ipsemet, sexcenties hanc consuetudinem appellitans, locis tum supra  allegatis, tum aliis innumeris, quibus huc congerendis supersedeo. Addo hunc unum locum, l. de unico Baptismo. cont. Petil., c. 13: »Ego autem ut quod de hac re sentio, breuiter dicam: rebaptizare hereticos, quod illi fecisse dicuntur, tunc fuit humani erroris; rebaptizare autem Catholicos, quod adhuc isti faciunt, semper est diabolice presumptionis.« Itaque ea fuit propria et heretica Donatistarum peruersitas, ut rebaptizarent eos, qui in Ecclesia catholica iam abluti sacro fonte fuerant.



XLuIII. CONCILIA PLENARIA AUGUSTINUS FREQUENTER AD CONSUETUDINES ORDINANDAS REQUIRIT.

Plenarii autem concilii auctoritatem ab Augustino expetitam fuisse, non ad fidei, sed ad consuetudinis et discipline unitatem uniuerse Ecclesie conciliandam,  quia consuetudo sua sponte libera et indifferens, ita commodius astringitur ad unum ubique ritum: liquet ex epist. 118: Illa autem que non scripta, sed tradita custodimus, que quidem toto terrarum orbe obseruantur, dantur intelligi, uel ab ipsis Apostolis, uel plenariis conciliis, quorum est in Ecclesia saluberrima auctoritas, commendata atque statuta retineri, sicuti quod Domini passio, et resurrectio, et ascensio in celum, et aduentus de celo Spiritus sancti anniuersaria solemnitate celebrantur. Et si quid aliud tale occurrerit, quod seruatur ab uniuersa, quacumque se diffundit, ecclesia. Alia uero que per loca terrarum regionesque uariantur, sicuti est quod alii ieiunant Sabbato, alii uero non, etc., totum hoc genus rerum liberas habet obseruationes.  Nec disciplina ulla est in his melior graui prudentique Christiano, quam ut eo modo agat, quo agere uiderit ecclesiam, ad quamcumque forte deuenerit.« Ubi perspicuum est, non uti fidem, ita disciplinam et consuetudines ad unam formulam in omni Ecclesia restringi et adunari necessario debere: sed in illa omnes conuenire, in hac alias ab aliis inculpatissime Ecclesias discrepare. Sicubi autem etiam consuetudo aliqua uel obtineat, uel obtinere debeat in omni Ecclesia hanc legem uel a Scripturis, uel ab apostolica traditione, uel a plenariis conciliis proficisci. Et l. Iu de Bapt. cont. Donat., cap. 24: »Quod uniuersa tenet Ecclesia, nec conciliis institutum, sed  semper retentum est nonnisi auctoritate apostolica traditum rectissime creditur.« Et l. II, c. 7: »Quam consuetudinem non rebaptizandi hereticos, credo ex apostolica traditione uenientem, sicut multa non inueniuntur in litteris eorum, neque in conciliis posteriorum, et tamen quia per uniuersam custodiuntur Ecclesiam, nonnisi ab ipsis tradita et commendata creduntur.« Et rursus idem Augustinus, l. II cont. Epist. Parmen., c. 13: »Et hec quidem alia questio est, utrum et ab illis qui numquam fuerunt christiani possit Baptismus dari. Nec aliquid temere inde affirmandum est, sine auctoritate tanti concilii, quantum tante rei sufficiat.« Et l. uII de Bapt. con. Donat., c. 53, inquirens an Baptismus a pagano collatus, uel ioco, uel mimice, ratus sit: »Nobis  inquit, tutum est in ea non progredi aliqua temeritate sententie, que nullo in Catholico regionali concilio cepta, nullo plenario concilio terminata sunt.« Et epist. 119, c. 15: »Ad agendum Pascha ex Euangelio quia iam manifestum est, quo die Dominus resurrexit, adiuncta est etiam ipsorum dierum obseruatio per Patrum concilia: et orbi uniuerso christiano persuasum est, eo modo Pascha celebrari oportere.« In fidei autem dogmatis uix umquam ita pendere animi dubium inuenies Augustinum a conciliorum definitione, adde Epiphanium supra laudatum, an iterum lustrali fonte piandi essent, quos tinxissent Ariani, ab ecumenico concilio statuendum esse opinantem. Adde Basilium similiter concilii desiderio estuantem, in ista de Baptismo hereticorum  fluctuatione. Cum aduersus Origenistas et tot alias tunc grassantes hereses, nec Epiphanius, nec Basilius tanta flagrarint concilii cupiditate. Denique ecumenicam suam illam constitutionem, ut a Cyrillo Hierosolymitano uocatur catech. 18. synodice ediderunt Apostoli, non de fidei, sed de discipline capitibus: et prouinciales synodi semel et iterum quotannis cogende olim erant, non tam ut de fide quid sciscerent, quam ut discipline castimoniam tutarentur. Etiam nunc sane de Confirmatione, de Ordine, de Absolutione, de Matrimonio non pauca controuertuntur inter schole optimates, aliqua inter ecclesias ipsas discrepant: que his rata, his uidentur irrita: sed ciuilis et ad discipline ingenium temperata hec conflictatio est: tametsi de his, ut de complusculis  aliis possent cudi definitiones, et ad fidei necessitatem trahi. Nec tamen quamdiu et sententiis et moribus certatur hinc et hinc diuersis, utrisque ex equo applaudere integrum est. Longe anteferenda est enim altera sententia, uerbi gratia, Baptisma hereticorum non iterantium utpote et sacramenti dignitati, et traditioni ecclesiastice, et Pontificum definitioni consentanea. Sed ex Ecclesie et Pontificum ante synodum uniuersalem conniuentia ac dispensatione, qui secus sentiunt ac faciunt, uideri interim illi possunt, errore quidem aliquo, sed materiali tantum, ut aiunt, laborare. Hac autem uenia prolixius uti Ecclesiam et Pontificem non improbat Bellarm., l. I de Conc., c. 10: Probabile et auctoritate Sedis Apostolice  questionem illam apud omnes Catholicos fuisse finitam. Sed etiamsi questio finita non fuisset, usque ad concilii plenarii determinationem, ut Augustinus dicit: non tamen inde colligere oporteret non potuisse finiri. Num licet Apostolice Sedi cooperantibus prouincialibus conciliis controuersiam illam finiendi auctoritas non deesset: maluerunt tamen sancti illi Pontifices differre in tempus aliud magis opportunum absolutam determinationem eius questionis, quam tot magnos uiros ab Ecclesia separare.« Certe act. 1 septime synodi laudatur Eustochius Patriarcha Hierosolymitanus qui monachis Origenis deliria osculantibus octo induciarum menses indulserat ad resipiscendum, et quinte ecumenice synodo subscribendum.



XLIX. NEQUAQUAM AD QUAESTIONES FIDEI.


In questionibus autem fidei nequaquam opus esse congregari, nequaquam fas esse appellari ecumenicas uel plenarias synodos, uide ut idem Augustinus nos doceat. Etenim, l. I, cont. Iul., c. 4, cum latinorum Patrum auctoritates deprompsisset, ait: »An ideo contemnendos putas, quia Occidentalis Ecclesie sunt omnes, nec ullus est in eis commemoratus a nobis Orientis episcopus? Quid ergo faciemus, cum illi Greci sint, nos Latini? Puto tibi eam partem orbis sufficere debere, in qua primum Apostolorum suorum uoluit Dominus gloriosissimo martyrio coronare. Cui Ecclesie presidentem B. Innocentium si audire uoluisses, iam tunc periculosam iuuentutem  tuam Pelagianis laqueis exuisses. Quid enim potuit uir ille sanctus Africanis respondere conciliis, nisi quod antiquitus Apostolica Sedes et Romana cum ceteris tenet perseueranter Ecclesia?« Et infra: »Non est ergo cur prouoces ad Orientis antistites, quia et ipsi utique christiani sunt, et utriusque partis terrarum fides ista una est; quia et fides ista christiana est; et te certe Occidentalis terra generauit: Occidentalis regenerauit Ecclesia.« Quia ergo fides non alia alibi, sicut consuetudinum disciplina, sed una ubique terrarum est, adeoque in Oriente eadem atque in Occidente est, nempe una christiana fides, non licet ad Orientis antistites seu ad ecumenicam synodum prouocare;  sed auscultandum est sue cuique ecclesie episcopis, auscultandum est maxime Romano Pontifici antiquam Ecclesie sue fidem dictanti. Et l. Iu ad Bonifacium Papam, c. ult.: »Aut uero congregatione synodi opus erat, ut aperta pernicies damnaretur. Quasi nulla heresis aliquando nisi synodi congregatione damnata sit. Cum potius rarissime inueniantur, propter quas damnandas necessitas talis exstiterit: multoque sint atque incomparabiliter plures, que ubi exstiterunt, illic improbari, damnarique meruerunt, atque inde per ceteras terras deuitande innotescere potuerunt. uerum istorum superbia hanc etiam gloriam captare intelligitur, ut propter illos Orientis et Occidentis synodus congregetur. Orbem quippe catholicum, quoniam Domino eis resistente  peruertere nequeunt, saltem commouere conantur.« Non hic consuetudines, sed hereses resonant, fides ingeminatur, ideo ecumenice synodi negatur imminere necessitas, cum longe plurime hereses offocate sint sine istiusmodi synodis.



L. SUMMA CONTROuERSIAE HUIUS POSTERIORIS.

Inaniter ergo ganniunt, exemplo Firmiliani, Dionysii, Cypriani, non necessario standum esse definitionibus Sedis Apostolice. Contra enim. ut ex superioribus constat, 1. Errasse demonstrati sunt, qui illis non cessere, et hunc errorem eluendum uel cruento, uel incruento quopiam martyrio habuisse. 2. Cessisse Cyprianum, ueri non dissimile duxit Augustinus. 3. Qui Stephano non obaudiere, nec traditioni apostolice, nec uniuersalis Ecclesie auctoritati  et consuetudini morem gesserunt: ex eorum ergo sententia non licet quidquam in ius trahere. 4. Nec Arelatensi uel Niceno postea concilio illi ipsi uel eorum posteri auscultarunt. Arelatense fortasse nescierunt: Nicenum accommodate pristine sue sententie interpretati sunt: ut Basilium supra experti sumus. Nec contra generales tamen synodos hinc licet insurgere. 5. Ultra minas euectus non est Stephanus, et acquieuit ipse, dispensationis et unitatis tuende cause, cum diuersa et sentientibus et facientibus communicare. Qua in re non paulo Cyprianum antecessit interuallo. Hic enim errorem suum caritatis copia et sanguinis impendio abstersit: ille a recti semita nec transuersum unguem deflexit: stricto iuri primum, ut par est, studuit: ubi sensit schismatis  immenere periculum, usus est temperato. 6. Etsi questio hec ad fidem trahi posset, ut pleraque alia consuetudinum capita; tunc ea tamen ciuiliter, ut discipline portio, agitabatur. Nec a Cypriano, nec a Stephano primum, nec postea a Niceno nec CPolitano concilio, nec a Basilio, uel a posterioribus Grecis uel Romanis, tametsi nonnichil dissonantibus anathema in aduersarios uibratum est. In huiusmodi ergo rebus cum profiteantur Romani Presules diuersas ecclesiarum consuetudines a se uel laudari, uel non culpari, uel tolerari: quid mirum si ceteri antistites hac utantur libertate, uel abutantur? Gregorius in epist. ad August. Angl. episc. »Mihi placet ut siue in Romana, siue in Gallicana, siue in qualibet  ecclesia inuenisti quod plus omnipotenti Deo placere possit, sollicite eligas.« Et ut ad Sacramenta utcumque hec etiam spectare ne dubites, Alexander III in append. Concil. Later., c. 2. de frigidis: »Licet Ecclesia Romana propter maleficia, legitime coniunctos diuidere non consueuerit; si tamen consuetudo generalis Ecclesie Gallicane habet, ut huiusmodi matrimonium dissoluatur, nos patienter tolerabimus.« Sexcenta alia inferius suis locis annotabuntur exempla, ut Romani Pontifices ad consuetudinem etiam consonantiam omnes cohortentur, interim tolerent dissonantiam. Denique his ipse Augustinus qui concilio generali opus fuisse inculcarat, ad consuetudines, non ad hereses damnandas restrinxit synodorum hanc necessitatem.





DISSERTATIO QUA uERA STEPHANI CIRCA RECEPTIONEM HAERETICORUM SENTENTIA EXPLICATUR.



I. SENTENTIAM ILLIUS RATIONE DESTITUTAM NON FUISSE.


1. Licet ea, que Stephanus super controuersia de Baptismo hereticorum scripserit, Cyprianus uel superba, uel ad rem non pertinentia, uel sibi ipsi contraria et imperite atque improuide scripta censeat, in iis tamen, que cum ipse Cyprianus, tum Firmilianus notarunt ut a ratione magis aliena, nichil quod censuram huiusmodi mereatur, offendimus. Immo Donastitarum aduersus Ecclesiam argumenta sapienter iis preuerti deprehendimus. His nempe preludebant rebaptizantes, dum humana ratione nixi, neminem dare quod non habet, adeoque hereticos gratiam, qua carent, dare non posse contendebant.  uerum rationi huic Stephanus consuetudinem opponebat, non qualemcumque, sed ab apostolica traditione acceptam: quid sapientius? In rebus enim diuinis omnis humana ratio Dei concedere debet auctoritati. Plus igitur equo rationi sue tribuit Cyprianus, cum dixit, »Frustra quidam qui ratione uincuntur, consuetudinem nobis opponunt « frustra noluit a Stephano dici, »Quod accepimus ab Apostolis, hoc sequimur .« Suspecta esse debet ea ratio, que tante auctoritati aduersatur.

2. Rideat licet idem presul ac prorsus absurdam censeat rationem, qua traditionem istam Stephanus confirmabat, ac dicat: »Preclara sane et legitima  traditio Stephano fratre nostro docente proponitur, que auctoritatem nobis prebeat. Nam in eodem loco epistole sue addidit et adiecit, cum ipsi heretici proprie alterutrum ad se uenientes non baptizent, sed communicent tantum:« de illa tamen longe aliter iudicabunt, qui eam attentius expenderint. Cum enim ab Ecclesia recesserint omnes heretici, mirum non est eos de doctrina illius nonnichil retinere. Immo nullus re ipsa est, qui non aliquid ex ea retineat. Cum igitur, quantumuis inter se dissidentes, in aliquo cum Ecclesia consentiunt, hoc ab Ecclesia sibi traditum retinuisse merito affirmantur. Quocirca et heretici, qui uerum Christi corpus in Eucaristia negant, ab antiqua et constanti Ecclesie fide discessisse  hinc conuincuntur, quod uarie secte, que a multis iam seculis, aliis in rebus, a catholica discordant Ecclesia, hoc in dogmate cum illa concordent. Non igitur, ut scribebat Cyprianus, tunc »ad hoc malorum deuoluta est Ecclesia Dei et sponsa Christi, ut hereticorum exempla sectaretur:« sed  ipsi potius heretici, cum ad se ab aliis sectis uenientes non baptizabant, id quod in Ecclesia, antequam separarentur ab ea, usitatum ac receptum uiderant, sectabantur.

3. Neque dissimulauit Stephanus rationem, quam ipsi Cyprianus ac socii ut inuictam opponebant, pro certo ponentes Spiritu sancto destitutos illum dare non posse, adeoque nec Baptismi gratiam conferre. Illis enim hec ideo inuicta uidebatur, quia et rem sacramenti a sacramento, et ministrum seu instrumentum a Domino qui illo utitur, distinguere nesciebant. uerum hec apprime distinguens Stephanus, non imperite nec improuide, sed apte ac sapienter docebat, »his qui apud hereticos baptizantur, adesse  presentiam et sanctimoniam Christi , qui uidelicet hereticorum ministerio quod uult operatur. Ipsi quippe merito persuasum erat, quod multum proficit nomen  Christi,  ut quicumque et ubicumque in nomine Christi baptizatus fuerit, consequatur statim gratiam Christi. Hoc igitur propugnabat, quod Ioannem a columba didicisse non uno loco Augustinus inculcat, nempe ut aliis uerbis hic doctor exponit, »quamdam proprietatem in Christo talem futuram, ut quamuis multi ministri baptizaturi essent, siue iusti siue iniusti, non tribueretur sanctitas Baptismi, nisi illi super quem descendit columba, de quo dictum est: Hic est qui baptizat in Spiritu sancto. Petrus baptizet, hic est qui baptizat: Paulus  baptizet, hic est qui baptizat: Iudas baptizet, hic est qui baptizat.« Hinc quomodo et in Ecclesia et apud hereticos unum Christi Baptisma esse possit, quod a Stephano predicari Firmilianus iniquo animo ferebat, recte percipitur.

4. Frustra igitur Cyprianus ad defensionem cause sue locum Ecclesiastici XXXIu, 30. proferebat in hunc modum: »Qui baptizatur a mortuo, quid proficit lauatio eius ? Primo quidem eum, qui Baptismum ab heretico suscipit, a mortuo baptizari falso est arbitratus. uiuit quippe Christus, qui per hereticum baptizat, adeoque qui Baptismum ab heretico suscipit, nequaquam a mortuo baptizatur.  Deinde testimonii allati sicut nec integritatem habuit, ita nec assecutus est sensum. In sinceris enim Ecclesiastici codicibus illud ita legimus. Qui baptizatur a mortuo, et iterum tangit eum, qui proficit lauatio eius.« Quibus uerbis inanem esse docemur eius, qui  mortuum tetigerat, lotionem, si lotus eumdem mortuum rursus tangat. Eodem loco sic truncato similique ratione in gratiam heresis sue cum abusus esset Donatus, hunc Augustinus ut diuini eloquii uiolatorem uehementer arguit. At cum idem Doctor in libros postmodum incidisset Donati parte antiquiores, in quibus idem uitium iam erat, eum retractare atque emendare non puduit; quod aduersus hereticum illum bona fide scripserat . Quam recte autem de codicum illorum antiquitate iudicarit, euincunt Cypriani libri, in quibus uersiculus, et iterum tangit eum, iam deerat. Quod in transcursu obseruatum sit. Ad Stephanum quod attinet, cum dixit, »Si quis ergo a quacumque heresi uenerit ad nos, nichil innouetur, nisi quod traditum est,« tantum  oppositam proferre uoluit sententiam statuto Africani concilii, de eo qui ab heresi uenit decernentis: »Baptizandus est et innouandus qui ad Ecclesiam rudis uenit, ut intus per sanctos sanctificetur .« Hoc igitur sibi uult: Nihil innouetur circa baptismum eius qui sic uenit, sed tantum seruetur quod traditum est; seu, nichil ei de nouo detur, nisi quod traditum est erga eum prestandum esse, ut scilicet manus ei imponatur in penitentiam. Ideo autem Baptismum nolebat innouari, quia hoc sacramentum non ex eo qui ministrat, sed ex Christo, cuius nomine confertur, uirtutem suam sortiri persuasum habebat. Nec alia fide dixit. »Multum proficit nomen Christi, etc.« quam qua postea Augustinus, »per quemlibet enim ministrum illius est Baptismus de quo dictum  est: Hic est qui baptizat . Sed eadem Stephani uerba questionibus aliis locum dederunt.



II. AN STEPHANUS BAPTISMUM AB HAERETICIS SUB QUALIBET FORMA COLLATUM ADMISERIT.

5. Non desunt qui Stephanum in confutanda rebaptizantium sententia modum non tenuisse, atque hereticorum quorumuis Baptismum sub qualibet forma collatum admisisse suspicentur. Sed ad amouendam huiusmodi suspicionem hec illius uerba repetere satis erit, que a Firmiliano nobis transmissa sunt: »Multum proficit nomen Christi ad fidem et Baptismi sanctificationem, ut quicumque et ubicumque in nomine Christi baptizatus fuerit, consequatur statim  gratiam Christi.« Certe qui totam Baptismi efficaciam Christi uirtuti attribuit, nullum censet illius fructum, si Christi nomen ei defuerit. Unde non omnem Baptismum, sed eum tantum, qui Christi nomine et auctoritate collatus sit, a Stephano admissum esse conficitur. Eadem Pape huius uerba dum refutare aggreditur Cyprianus, hoc intellectu dicta esse confirmat in hunc modum: »Si effectum Baptismi maiestati nominis tribuunt, ut qui in nomine Iesu Christi ubicumque et quomodocumque baptizantur, innouati et sanctificati iudicentur; cur non in eiusdem Christi nomine illic et manus baptizato imponitur ad accipiendum Spiritum sanctum? cur eadem eiusdem maiestas nominis non preualet in manus impositione,  quam preualuisse contendunt in Baptismi sanctificatione ?« Sic ratiocinabatur Cyprianus aduersus Stephanum, putans eum ita hereticorum Baptismum admittere, ut impositionem manus ad accipiendum Spiritum sanctum ab eis susceptam, hoc est Confirmationis sacramentum eis collocatum, respueret, atque innouari et iterari permitteret. Qua in re an fallatur necne, inferius excutiemus; sed hinc nemini dubium relinquitur, quin eorum dumtaxat, qui in nomine Iesu Christi baptizantur, Baptismum a Stephano recipi plane agnoscat idem presul ac pro certo habeat. Nec mouere quemquam debet in allatis Cypriani uerbis uox quomodocumque: cum ab illo ad maiorem explicationem uocabuli ubicumque adiectam esse, ac pro quouis ministro, qui in nomine Iesu  Christi baptizet, non pro qualibet forma acceptam fuisse, eo certius iudicetur, quod apud Firmilianum, qui ipsa Stephani uerba referre accuratius uidetur, istud et quomodocumque minime compareat.

6. Quocirca falluntur, et a Stephani mente procul aberrant, qui uerbis illius pressius herentes, quibus quemlibet a quacumque heresi uenerit, suscipi et in nullo Baptismum innouari precipit, Baptismum sub quauis forma collatum ab eo admitti opinantur. Sic porro loquebatur Stephanus, quia hereticos sub aliena forma baptizantes aut ignorabat, aut non attendebat. Certe Augustini ea est obseruatio, ut »facilius inueniantur heretici, qui non baptizent, quam qui non uerbis istis  baptizent .« Notant  quoque Innocentius, Epist. XuI ad Macedonas, cap. 10, et Hieronymus sub finem dialogi contra Luciferianos, Nicenum concilium, ubi solos Paulianistas excipit, ceterorum hereticorum Baptisma suscipere. Propter hanc igitur raritatem usu uenit, ut Patres de Baptismo hereticorum loquentes, de ulla exceptione facienda nichil prorsus cogitarint. Quemadmodum Stephanus in Epistola Firmiliani generatim dixisse narratur. »Quid ergo fiet de iis qui ab heresi uenientes sine Ecclesie Baptismo suscepti sunt?« ita et Hieronymus sub finem dialogi mox dicti ait, »Hereticos a maioribus nostris semper fuisse susceptos, et Ecclesiam semper ab hereticis Baptismum suscepisse.« Nec minus generale est Leonis decretum seu in Epistola CXLIX ad Nicetam, cap. 7: »Qui Baptismum ab hereticis acceperunt,  cum antea baptizati non fuissent, sola inuocatione Spiritus sancti per impositionem manuum confirmandi sunt;« seu in Epistola CLu ad Neonem, cap. 2. »Si ab hereticis baptizatum quempiam fuisse constiterit, erga hunc nullatenus Sacramentum regenerationis iteretur: sed hoc tantum, quod ibi defuit, conferatur, ut per episcopalis manus impositionem uirtutem Spiritus sancti consequatur.« Quibus uerbis Leonem Stephani sententiam exprimere uoluisse nemo non animaduertit. Si igitur in his Leonis, Hieronymi, aliorumque Patrum de recipiendo hereticorum Baptismo similibus locis clausulam, modo cum legitima forma et usitatis uerbis collatus sit, subaudiri nemo dubitat; neque etiam ambigere debet, quin et  a Stephano eadem clausula eademque conditio intellecta sit. Immo si uera est superior Innocentii Hieronymique obseruatio, qua solos Paulianistas Nicene synodi tempore contra formam Baptismi peccasse, ideoque concilii huius patres, solis Paulianistis exceptis, ceterorum hereticorum Baptisma suscepisse censent: cum Stephani euo nondum exorti essent Paulianiste, nichil opus erat ut his papa, hereticorum Baptisma suscipiendum esse propugnans, ullam exceptionem adiiceret.

7. Aliunde uero eum non aliud nisi Christi Baptisma nosse aut probasse certum est. Firmiliano hac in re, ut uidimus, concinit Cyprianus: qui quidem preterea Epist. LXXIII, primo Stephani nominatim de Marcionis Baptismo sententiam ita exponit, »ut nec   uenientes dicat baptizari oportere, quod iam BAPTIZATI ESSE IN NOMINE IESU uideantur:« ac subinde cur idem Papa generatim et a ceteris hereticis uenientes eodem modo suscipiendos esse sentiat, notat his uerbis: »Non est autem quod aliquis, ad circumueniendam christianam ueritatem, Christi nomen opponat, ut dicat, IN NOMINE IESU CHRISTI ubicumque et quomodocumque baptizati gratiam Baptismi sunt consecuti.« Unde exploratum est, Stephanum et nullum suscepisse Baptismum nisi collatum in nomine Iesu Christi, et totam huius Sacramenti uirtutem et efficaciam potentissimi huius nominis sanctitati tribuisse. Et quidem temporum illorum equalis aut suppar Anonymus a Nic. Rigaltio primum e Remigiano exemplari ad calcem operum Tertulliani editus, ac deinde a  Phil. Labbeo tom. I Concil., pag. 770, recusus, sic ab initio Tractatus de Baptismo hereticorum questionem, de qua tunc disceptabatur, proponit: »Animaduerto apud fratres quesitum, quid potius obseruari oportet in personam eorum, qui in heresi quidem, sed IN NOMINE DEI NOSTRI IESU CHRISTI SINT TINCTI, postmodum inde digressi, et suppliciter ad Ecclesiam Dei aduolantes, totis precordiis penitentiam agerent.« Non igitur questio tunc erat de iis, qui indifferenter sub quauis forma in heresi baptizati essent, sed de iis unis, qui in heresi quidem, sed in nomine Dei nostri Iesu Christi sint tincti, seu ut idem auctor aliis uerbis mox repetit, qui foris quidem, sed IN NOMINE IESU CHRISTI Dominicum acceperunt Baptisma: neque alia de causa Stephanus, Cypriano teste, Marcionistarum  Baptismum recipiebat, nisi quia hi in nomine Iesu baptizabantur. Hinc alia oboritur questio.



III. AN EOS, QUOS BAPTIZATOS IN NOMINE IESU, DIXIT STEPHANUS, INTELLEXERIT IN NOMINE TRINITATIS BAPTIZATOS.

8. Eadem questio aliter proponi sic potest, an uidelicet Stephanus Baptismum, in quo Iesu Christi nomen loco trium personarum substitutum esset, admiserit, et eum, qui in nomine Iesu Christi, non in nomine Patris et Filii et Spiritus sancti baptizatus esset, Baptismi gratiam consequi potuisse existimarit. Obseruandum est autem, Stephani de Baptismo locutionem, quam Actuum Apostolicorum auctoritate fultam  esse nemo nescit, non ei uni, sed et antiquis fuisse familiarem. Hac usi sunt etiam ipsius Stephani aduersarii. Nempe in concilio Carthaginensi III sub Cypriano, cap. 1, Cecilius a Bilta apud hereticos, »ubi IN NOMINE CHRISTI tingit Antichristus,« Baptisma esse negat, non quia in nomine Christi, sed quia tingit Antichristus. Non alia mente cap. 21, Hortensianus a Laribus querit: »Quomodo possunt in nomine Christi aliquem baptizare, quos ipse Christus dicit aduersarios suos esse?« Eamdem loquendi rationem et Cyprianus Epist. LXXIII, et apud eum Firmilianus Epist. LXXu usurpant. Hic ualere debet Hilarii monitum, quo ea Actorum loca, in quibus Apostoli in nomine Iesu baptizasse leguntur, explicatione indigere obseruat: »ne, inquit, Apostoli reperiantur in crimine,  qui baptizare in nomine Patris et Filii et Spiritus sancti iussi, tantum in nomine Iesu  baptizarunt . Eodem quippe crimine tenebuntur et sequentium seculorum Patres, si quos in nomine Iesu baptizatos dixerunt, nequaquam uerbis a Christo prescriptis baptizatos intellexerint. uerum ardua non est interpretatio, qua et Apostoli et Apostolorum imitatores a crimine liberentur. Apostolorum quippe temporibus a Baptismate, quod Ioannes tradiderat, distinguendum fuit quod Christus postmodum instituit. Nulla autem aptior excogitari potuit distinctio, quam ut, cum primum iam diceretur Baptisma Ioannis, alterum Baptisma Christi appellaretur; et qui hoc susciperent, in nomine Iesu baptizati, hoc est Baptismo Christi auctoritate  instituto, adeoque in nomine Patris et Filii et Spiritus sancti, initiati dicerentur.

9. Quocirca Innocentius Epist. XuI ad Macedonas n. 10, eos qui Act. XIX, 5, baptizati in nomine Domini Iesu dicuntur, in nomine Patris et Filii et Spiritus sancti baptizatos esse haud dubius pronuntiat. ipse uero quamuis Epist. II, cap. 8 sanciat, uenientes a Nouatianis uel Montensibus per manus tantum impositionem suscipiantur, quia quamuis ab hereticis, tamen in Christi nomine sunt baptizati:« et Nouatianos tamen et Montenses seu Donatistas uerbis a Christo prescriptis baptizasse pro certo habet. Unde in Niceno concilio aliter cum Paulianistis, et aliter cum Nouatianis actum esse obseruat: »quia Paulianiste in nomine Patris et  Filii et Spiritus sancti minime baptizant, et Nouatiani iisdem nominibus tremendis uenerandisque baptizant.« Idem dicendum et de Donatistis, qui uerbis in Ecclesia consuetis baptizare non destiterunt. Ipse etiam Cyprianus, non secus atque Innocentius, quod in Actis Apostolorum Baptisma Christi appellatur, hoc in nomine Patris et Filii et Spiritus sancti collatum esse non dubitat. Primo enim premittit: »Illi, qui iam legis et Moysi antiquissimum Baptisma fuerant adepti, in nomine quoque Iesu erant baptizandi, secundum quod in Actis Apostolorum Petrus ad eos loquitur et dicit: Penitemini, et baptizetur unusquisque uestrum in nomine Iesu Christi.« Ac deinde ista explicans subiicit, »Iesu Christi mentonem  facit Petrus, non quasi Pater omitteretur, sed ut Patri quoque Filius adiungeretur.«

10. Stephani uero idoneus est interpres ipse, qui uerba eius retulit, Firmilianus. Hic porro quod Stephanus cum sociis dixerat, »Multum proficit nomen Christi . . . . ut quicumque et ubicumque in nomine Christi baptizatus fuerit, statim consequatur gratiam Christi,« sic palam et aperte exponit: »Non putant querendum esse quis sit ille qui baptizauerit, eo quod qui baptizatus sit gratiam consequi potuerit inuocata TRINITATE NOMINUM Patris et Filii et Spiritus sancti.« Unde euidens est his uerbis, baptizari in nomine Christi, Baptismum in nomine Patris et Filii et Spiritus sancti collatum, a Firmiliano, Stephano et sociis intellectum esse. Rem adeo euidentem magis  ac magis confirmat, que ab eodem Firmiliano aduersus Stephanum ac socios subiicitur historia mulieris »que prius per prestigias et fallacias demonis multa ad deceptionem fidelium moliebatur,« atque inter cetera hoc etiam ausa fuerat, »ut baptizaret multos usitata et legitima uerba interrogationis usurpans, ut nil discrepare ab ecclesiastica regula uideretur.« Quod factum ubi latius enarrauit Firmilianus, statim adiungit: »Quid igitur de huius Baptismo dicemus? Numquid et hoc Stephanus, et qui illi consentiunt, comprobant? maxime cui nec symbolum TRINITATIS, nec interrogatio legitima et ecclesiastica defuit?« Quorsum uero istud maxime etc. nisi quia Stephanus ecclesiasticam baptizandi formam tenens, eam etiam ab aliis teneri uellet; adeo ut si  quis ex recepta Ecclesie regula precipuum aliquid, qualis est in primis a Christo prescripta uerborum forma, omisisset uel mutasset, Baptismum illius ab hoc Papa reiiciendum esse Firmilianus non dubitaret? Sed et ea occasione idem episcopus Stephani sententiam mirifice illustrat, dum eam sic sugillat: »Potest credi aut remissio peccatorum data, aut lauacri regeneratio rite perfecta, ubi omnia per demonem gesta sunt? Nisi si et demonem in nomine Patris et Filii et Spiritus sancti gratiam Baptismi dedisse contendunt, qui hereticorum Baptisma defendunt.« Inde enim manifestum est nullum a Stephano Baptismum admissum esse, nisi qui in nomine Patris et Filii et Spiritus sancti collatus esset. Uno uerbo Cypriani, Firmiliani ac sociorum  cum Stephano et ceteris episcopis traditionis defensoribus una de ministro, non de forma Baptismi, controuersia erat, aliis putantibus querendum esse quis sit ille qui baptizauerit, aliis id querendum non esse, sentientibus.



Iu. AN NON STEPHANUS HAERETICORUM BAPTISMO MAIOREM, QUAM DECET, uIRTUTEM ATQUE EFFICIAM TRIBUAT.

11. Totius controuersie, de qua iam multa disseruimus, originem atque causam Augustinus sic explicat: »Nec ob aliud illis temporibus, quando ista questio contra ueterem consuetudinem disputationibus salua caritate atque unitate altercantibus discutiebatur,  uisum est quibusdam etiam egregiis antistitibus Christi, inter quos precipue B. Cyprianus eminebat, non esse posse apud hereticos uel schismaticos Baptismum Christi, nisi quia non distinguebatur sacramentum ab effectu uel usu sacramenti. Et quia eius effectus atque usus in liberatione a peccatis et cordis rectitudine apud hereticos non inueniebatur, ipsum quoque sacramentum non illic esse putabatur.«  Quocirca idem Doctor Cypriano obiicienti, »Salus extra Ecclesiam non est,« respondet, »Quis negat? Et ideo quecumque ipsius Ecclesie habentur, extra Ecclesiam non ualent ad salutem. Sed aliud est non habere, aliud non utiliter habere .  Qui non habet, est baptizandus ut habeat. Qui non utiliter habet, corrigendus« Et paucis interiectis: »Potest igitur nobis et hereticis Baptisma esse commune, cum quibus potest et Euangelium esse commune, quamuis a fide nostra error distet illorum.«

12. Sed si a uero aberrauit Cyprianus, cum sacramentum et usum seu effectum sacramenti non distinguens, ideo negauit sacramentum ab hereticis accipi, quia in heresi non confertur effectus sacramenti; nonne peccasse dicendus est et Stephanus, cum uiam oppositam tenens, affirmare uideatur non modo sacramentum, sed etiam sacramenti effectum ab hereticis percipi? Cum enim salutem  extra Ecclesiam non esse in confesso sit; quo pacto eximere ab errore licet, que a Stephano, et iis qui cum illo consentiebant, dicta esse Cyprianus ac Firmilianus testificantur? Si enim hi non falluntur, aiebant illi, »dimissionem peccatorum et secundam natiuitatem in hereticorum Baptisma procedere, seu per eos qui cum ipsi in omnibus peccatis sint constituti, posse remissionem peccatorum dari; ideoque querendum non esse quis sit ille qui baptizauerit, eo quod qui baptizatus fuerit, gratiam consequi potuerit inuocata Trinitate nominum: et quia multum proflcit nomen Christi, ut quicumque baptizatus fuerit in nomine Christi, consequatur statim gratiam Christi.«

13. Hic obseruandum est primo, nulla Stephani  uerba nisi ex aduersariorum eius scriptis ad nos peruenisse. Nec dubium quin ea exscripserint, ac forte eo etiam modo expresserint, unde illi maiorem inuidiam conflare possent. Deinde metuendum est, ne qui sacramentum et sacramenti effectum non distiguebant, eamdem confusionem Stephano attribuerint, adeo ut quod ille de uno sacramento dixerit, hoc ex preoccupata mente, tanquam rem inde consequentem, ab eo etiam de sacramenti effectu dictum interpretati sint. Quamquam etiam si predicta Stephani uerba non mutasse, sed summa fide expressisse ponantur; nichil in iis est, quod aut erroris argui, aut non catholice ueritati consentaneum iudicari possit. Si enim de infantibus sermo  est, certum est eos, ubicumque et a quocumque baptizati fuerint, statim consequi gratiam Christi. Si de adultis agitur, etiam illud uere in Epistola a Iubaiano ad Cyprianum missa scriptum erat, »quod non sit querendum quis baptizauerit, quando is qui baptizatus sit, accipere remissam peccatorum potuerit;« non simpliciter quidem, et, quemadmodum infantes, ipso Sacramenti usu; sed ut ibi proxime adiicitur, secundum quod credidit, hoc est si recta fide acceperit atque omnia pre se tulerit, que Christiana religio ad hanc gratiam consequendam requirit. Et hanc quidem Stephani et eorum, qui cum illo consentiebant, sententiam esse Firmilianus confirmat, ubi de iis, »qui non querendum putant quis sit ille qui baptizauerit,« hoc testatur: »Dicunt eum, qui  quomodocumque foris baptizatur, mente et fide sua gratiam consequi posse.« Quoties igitur Stephanus, et ceteri episcopi cum illo consentientes, baptizatum ab hereticis gratiam adipisci posse dicunt, ibi secundum quod credidit, seu pro fide atque animi dispositione, subaudiendum esse haud suspectis Cypriani atque Firmiliani testimoniis habemus. In quo sane nichil est absurdi, nichil quod ueritati non apprime congruat. Potest enim fieri, ut quis recte sentiens ab eo, quem hereticum nescit, Baptismum accipiat. Tunc uero, heresis dantis, nichil officiet uiro Sacramentum hoc sana et integra fide suscipienti.

14. Immo et catholicus ab eo, quem hereticum nouit, Baptismum cum sacramenti huius effectu potest percipere. »Ille enim inquit Augustinus, cui tradit   potest salubriter accipere, si ipse non separatus accipiat: sicut plerisque accidit, ut catholico animo et corde, ab unitate pacis non alienato, aliqua necessitate mortis urgentis, in aliquem hereticum irruerent, et ab eo Christi Baptismum sine illius peruersitate perciperent.« Tantum id eis tunc cauendum fuit, ne forte ad heresim ac peruersitatem eorum, a quibus Baptismum suscipiebant, transisse putarentur, et eorum exemplum aliis offensioni esset. Ceterum, ut idem Doctor explicat, »cum Baptisma uerbis euangelicis datur, qualibet ea peruersitate intelligat ille per quem datur uel ille cui datur, ipsum per se sanctum est propter illum cuius est: et si quis per hominem peruersum id accipiens, non accipiat tamen ministri peruersitatem, sed solam  mysterii sanctitatem, in bona fide, spe et caritate unitati compaginatur Ecclesie, remissionem accipit peccatorum .« Tunc igitur accidit quod docebat Stephanus, »Heresis quidem parit et exponit, expositos autem Ecclesia suscipit.«

15. Item constans Augustini doctrina est, id quod sacramentum uocatur, eque in omnibus illud percipientibus sanctum esse, nec sanctitati eius augende uel minuende tradentis uel suscipientis seu equitatem seu peruersitatem prodesse uel obesse. »Nihil interest, inquit, ad Baptismi sanctitatem quanto quisque peior id habeat et quando peior id tradat.« Hoc et a traditione cum accepisset Stephanus, docebat querendum non esse quis baptizauerit ; quemadmodum?  quia nichil ad corporis Christi sanctitatem obest tradentis nequitia; querendum non esse credimus quis sit sacerdos qui illud tradat. Sed quamuis integrum sit sacramentum, seu a malo tradatur, seu a malo accipiatur, longe tamen diuersus est effectus eius, si recta fide et optimo corde aut praua fide et peruerso corde percipiatur. Et ideo Augustinus ait: »Dico sacramentum Baptismi et bonos et et malos posse habere, posse dare, posse accipere: et bonos quidem utiliter ac salubriter, malos autem perniciose atque penaliter; cum illud tamen sit in utrisque equaliter integrum .« Eamdem quoque ob causam Stephanus sacramentum Baptismi percipientes mente et fide sua discerni, et unumquemque secundum quod credidit  Baptismi effectum percipere docuit. Sic porro, apostolica traditione edoctus, quia in iis qui ab heresi ueniebant, Baptismi sacramentum integrum manere certo credebat, noluit iterari: et quia illis perniciose atque penaliter inesse nichilominus sciebat, redeuntibus ad Ecclesiam manum in penitentiam imponi uoluit. Tandemque, teste Augustino, »eluxit pastoribus Ecclesie catholice, per quos postea plenarii concilii auctoritate originalis consuetudo  firmata est, etiam ouem que foris errabat, et DOMINICUM CHARACTEREM a fallacibus depredatoribus suis foris acceperat, uenientem ad Christiane unitatis salutem ab errore corrigi, a captiuitate liberari, a uulnere sanari; CHARACTEREM tamen in ea Dominicum agnosci potius quam improbari.«  Stephanum quidem characteris nomine usum esse minime asseuerauerim, sed rem hoc nomine ennuntiatam propugnasse nullus negauerit. Ita ille recte fidei assertor ac uindex, explicationum illarum, quibus postea Augustinus catholicam ueritatem aduersus Donatistas feliciter illustrauit atque propugnauit, semina iecisse comprobatur. Adhuc tamen scrupulus restat circa id quod de manu in penitentiam imponenda precipit eximendus.



u. AN MANUM AB HAERESI REDEUNTIBUS IMPONI uOLUERIT STEPHANUS, UT CONFIRMATIONIS SACRAMENTUM EIS CONFERRETUR.

16. Quod Stephanus dixit, »Si quis ergo a quacumque heresi uenerit ad nos, nichil innouetur nisi quod  traditum est, ut manus illi imponatur in penitentiam,« duplici ratione interpretari licet; primo quidem sic, ut in eo qui uenit, nichil innouetur circa eius Baptismum, sed tantum seruetur quod traditum est, ut manus illi imponatur in penitentiam; aut hoc alio modo, ut in eo qui ab heresi ad Ecclesiam uenerit nichil innouetur, nisi quod traditum est innouandum, ut scilicet manus ei in heresi imposita, redeunti iterato imponatur. Et hac quidem postrema ratione Stephani uerba interpretantes Cyprianus, Firmilianus eorumque nonnulli socii, Confirmationis iterationem ab eo permitti sibi persuaserunt. Unde aduersus hunc papam, Cyprianus Epist. LXXIII, ita disputat: »Quod si secundum prauam fidem baptizari  aliquis foris, et remissam peccatorum consequi potuit: secundum eamdem fidem consequi Spiritum sanctum: potuit et non est necesse uenienti manum imponi, ut Spiritum sanctum consequatur, et signetur. Aut utrumque enim fides foris potuit, aut neutrum eorum qui foris fuerat accepit.« Simile argumentum Epist. LXXIu, superius num 5, a nobis descriptum, et Epist. LXXuI repetit. Ipsius uestigiis insistens Firmilianus, »Utique, inquit, qui illic in Christo baptizatus est, induit Christum: si autem induit Christum, accipere potuit et Spiritum sanctum qui a Christo missus est; et frustra illi uenienti ad accipiendum Spiritum sanctum manus imponitur.« Et inferius, ubi Stephani de uirtute nominis Christi in Baptismo uerba retulit, proxime subiicit: »Si in  nomine Christi foris ualuit Baptisma ad hominem purgandum, in eiusdem Christi nomine ualere illic potuit manus impositio ad accipiendum Spiritum sanctum.« Non alia mente in concilio Carthaginensi III sub Cypriano cap. 24. Secundianus a Carpis dixit »Constat super filios alienos et soboles antichristi Spiritum sanctum per manus impositionem tantummodo non posse descendere, cum manifestum sit hereticos Baptisma non habere.« Hoc enim sibi uult. Falluntur omnino qui apud hereticos Baptisma esse, sed tantummodo Confirmationis sacramentum ab iis conferri non posse existimant, cum eos nec Baptismum habere constet.

17. In eodem concilio cap. 5, Nemesianus a Thubunis sententiam suam ita enuntiat: »Christus  locutus est dicens, Nisi quis renatus fuerit ex aqua et Spiritu sancto, non potest introire in regnum Dei. Hic est Spiritus, qui ab initio ferebatur super aquam. Neque enim Spiritus sine aqua operari potest, neque aqua sine Spiritu. Male ergo sibi quidam interpretantur, ut dicant quod per manus impositionem Spiritum sanctum accipiant , et sic recipiantur; cum manifestum sit UTROQUE SACRAMENTO debere eos renasci in Ecclesia catholica.« Qua in re Nemesianus imitatus esse uidetur illud, quod in Epistola LXXIII, Cypriani toti concilio tunc prelecta audierat: »Baptizari eos oportet, qui de heresi ad Ecclesiam ueniunt; ut qui legitimo et unico sancte Ecclesie Baptismo ad regnum Dei regeneratione diuina preparantur, SACRAMENTO  UTROQUE nascantur, quia scriptum est: Nisi quis renatus fuerit ex aqua et Spiritu, non potest introire in regnum Dei.« Ita et rursum Cyprianus in superiori Epistola II ad Stephanum, n. 1, loquitur: »Tunc enim demum plene sanctificati et esse filii Dei possunt, si sacramento utroque nascantur, cum scriptum sit, Nisi quis renatus, etc.« Huiusmodi autem uerba interpretari sic forsitan liceret, ut frustra quisquam lauetur aqua, si non simul et Spiritum sanctum seu spiritalem gratiam consequatur; adeoque iis, qui spiritalem illam gratiam consecuti non fuerint, redeuntibus frustra imponatur manus ad accipiendum Spiritum sanctum, nisi antea et aqua abluantur. uerum antiquus scriptor Tractatus de  Baptismo hereticorum, iam supra in notis ad Epistolam II laudatus, eamdem sententiam primo notat his uerbis: »Tu qui nouum quid inducis, continuo impatienter respondens  ut soles, dixisse in Euangelio Dominum: Nisi quis renatus fuerit ex aqua et Spiritu, non potest introire in regnum celorum. Ex quo manifeste apparet, illud Baptisma solum prodesse, cui possit etiam Spritus sanctus inesse.« Tum opinionis huius assertorem in ea sententia fuisse exponit, ut nullus sit Baptismus, nisi simul et Spiritus sanctus per impositionem manus episcopi accipiatur: adeo ut duo illa Sacramenta separari non possint. Quod confutans, predicti Tractatus scriptor, tum exemplo Apostolorum, qui baptizati a Christo ante ipsius mortem, tantum post resurrectionem  eius Spiritum sanctum perceperunt, tum aliis pluribus, Baptismum sine Spiritu sancti collatione dari et accipi posse probat; ac rursum exemplo eorum, de quibus Petrus in Actis Apostolorum dixisse legitur: Numquid aliquis aquam prohibere potest, ut non baptizentur: hi, qui acceperunt Spiritum sanctum sicut nos? Spiritum sanctum sine aqua conferri posse ostendit. Unde et infert: »Atque hoc non erit dubium, in Spiritu sancto homines posse sine aqua baptizari.« Quo circa que scriptor ille in prima Tractatus sui parte edisserit, cum superiore Secundiani sententia qui contulerit, hanc illum in primis confutare uoluisse haud temere suspicabitur.

18. Idem auctor questionem, de qua tunc disceptabatur, proponit in hunc modum: »Utrum uetustissima  consuetudine ac traditione ecclesiastica . . . . qui foris quidem, sed in nomine Iesu Christi Dominicum acceperunt Baptisma, tantummodo imponi eis manum ab episcopo ad accipiendum Spiritum sanctum sufficeret, et hec manus impositio signum fidei iteratum atque consummatum eis prestaret: an uero etiam iteratum Baptisma his necessarium esset, tamquam nichil habituris, si hoc quoque adepti ex integro non fuissent.« Unde, scriptoris huius sententia, non in eo erat questio, utrum redeuntibus ab heresi manus impositio, que ab episcopo ad accipiendum Spiritum sanctum confertur, seu confirmatio iteranda fuerit, cum de hoc conueniret inter partes: sed de eo omnis fuerit controuersia, an etiam Baptisma esset iterandum, id affirmantibus nonnullis,  et plerisque, a quibus ipse scriptor stat uetustissima consuetudine et traditione ecclesiastica nixus, idem negantibus. Quod enim idem auctor his uerbis, »Signum fidei iteratum atque consummatum,« Confirmationis sacramentum intelligat, euincitur cum ex his, Cypriani Epist. LXXIII. »Nunc quoque apud nos  geritur, ut qui in Ecclesia baptizantur, prepositis Ecclesie offerantur, ut per nostram orationem ac manus impositionem Spiritum sanctum consequantur, et signaculo Dominico consummentur;« tum ex ritu in ueteribus Sacramentorum libris prescripto, quo pontifex frontem signans dicere iubetur, »Signum Christi in uitam eternam, uel, Signat te Deus sigillo fidei« . Sed et ex citati Tractatus serie ambiguum non est, impositionem manus ab heresi uenientibus prescriptam sic in eo spectari, uelut Confirmationis sacramentum. An uero alia sint ueterum testimonia, que opinioni eidem suffragentur, expendamus.

19. Ea de re, Patres Arelate anno 314 congregati, in Epistola ad Syluestrum papam scribunt a se constitutum: »ut si ad Ecclesiam aliquis hereticus uenerit, interrogent eum Symbolum, et si peruiderint eum in Patre et Filio et Spiritu sancto baptizatum, manus ei tantum imponatur;« in canone autem 8 idipsum edicentes, post uerba, »manus ei tantum imponatur, adiiciunt, Ut accipiat Spiritum sanctum.« Siricius cum in aliis hereticis, tum in iis nominatim suscipiendis, qui ab Arianis Baptismum perceperant,  Ecclesie consuetudinem sic explicat: »Quos non cum Nouatianis aliisque hereticis, sicut est in synodo constitutum, per inuocationem solam septiformis Spritus, episcopalis manus impositione, Catholicorum conuentui sociamus; quod etiam totus Oriens Occidensque custodit.« Huius autem ritus, quem a toto Oriente et Occidente custoditum Siricius tradit, usum exhibet Gellonensis codex Caroli Magni temporibus exaratus, in quo legitur: Benedictio super eos, qui de diuersis heresibus ueniunt. »Sancte Pater omnipotens, qui famulum tuum ab errore hereseos dignatus es eruere, et ad sanctam Ecclesiam reuocare, quesumus te, Domine, immitte in eum Paraclitum Spiritum tuum septiformem, Spiritum sapientie et intellectus, Spiritum consilii et fortitudinis,  Spiritum scientie et pietatis, et adimple famulum tuum Spiritu timoris Domini.« Neque negari potest benedictionem istam consimilem omnino esse illi, que super eos, qui ad Confirmationis sacramentum accedebant, proferebatur. Cuius rei fidem faciunt prope omnes ueteres Sacramentorum libri. In codice insignis ecclesie Bellouacensis habemus: Oratio super confirmandos. »Omnipotens sempiterne Deus, qui regenerare dignatus es hos famulos ex aqua et Spiritu sancto, quique dedisti eis remissionem peccatorum, emitte in eos Spiritum sanctum tuum Paraclitum, et da eis Spiritum sapientie et intellectus, Spiritum consilii et fortitudinis, Spiritum scientie et pietatis, et adimple Spiritu timoris Dei eos et Domini nostri Iesu-Christi; et iube eos consignari signo crucis  in uitam propitiatus eternam. Per.« In Caturcensi: Ad Confirmationem benedictio. »Omnipotens sempiterne Deus, qui regenerare dignatus es hos famulos tuos et famulas; quique dedisti eis remissionem peccatorum, emitte in eos uel in eas septiformem Spiritum tuum Paraclitum de celis, Spiritum sapientie et intellectus, Spiritum consilii et fortitudinis, Spiritum scientie et pietatis, et adimple eos, uel eas, Spiritu timoris tui; et consigna eos, uel eas, in signum sancte crucis in uitam propitiatus eternam. Amen.« Orationum autem huiusmodi super confirmandos dicendarum similes formulas e pluribus aliis ueteribus libris descriptas uel citatas uidesis apud nostrum Edmund. Martene de antiq. Eccl. Rit. tom. I, pag.  249, seqq. Et hec quidem benedictionum seu super eos qui ueniunt ab heresi, seu super confirmandos, consentio non parum iis fauere uidetur, qui uenientibus ab heresi manum ab episcopo impositam putant, ut eis Confirmationis sacramentum conferretur. An uero illis reipsa suffragetur, excussuri mox sumus. Tantum hic obseruamus, prescriptam in Gellonensi exemplari benedictionem esse antiquissimam. Et hanc quidem Eusebius , haud obscure notat his uerbis: »Antiqua consuetudo inualuerat, ut in huiusmodi hominibus  sola manuum impositio cum precatione adhiberetur.« Eamden Siricius in loco superius citato apertius memorat, eique concinit Innocentius infra referendus. Neque minus perspicue ad ipsam respicit Leo in Epistola  CXLIX ad Nicetam, cap. 7, ubi istud decernit: »Qui Baptismum ab hereticis acceperunt, cum antea baptizati non fuissent, sola inuocatione Spiritus sancti per impositionem manuum confirmandi sunt;« seu cum in Epistola II ad Rusticum, cap. 18, de eisdem statuit: »Per manus impositionem, inuocata uirtute Spiritus sancti, quam ab hereticis accipere non potuerunt, Catholicis copulandi sunt;« et in Epistola CLu, ad Neonem: »Hoc tantum, quod ibi defuit, conferatur, ut per episcopalis manus impositionem uirtutem sancti Spiritus consequantur.«

20. Ad Stephanum quod attinet, nichil est in uerbis eius, quod Confirmationis sacramentum sonet, nichil quo aliam ab eo manus impositionem, quam que penitentie indicium esset, desiderari opinemur.  Ubi enim huic Afrorum sententie de eo qui ab heresi uenit, »Baptizandus est et innouandus,« suam opposuit his uerbis: »Nihil innouetur nisi quod traditum est;« hoc est, non innouetur eius Baptismus, sed tantum teneatur quod traditum est; ac deinde his addidit, »ut ei manus imponatur in penitentiam;« proferre nichil potuit disertius, quo sacramenti Confirmationis intelligentiam amoueret. Inter eos etiam, qui, uenientibus ab heresi, Baptisma conferendum esse cum Cypriano consentiebant, non deerant qui Stephani uerbis, in eo quod ad impositionem manus attinet, hererent. Nominatim Crescens a Cirta in memorato Carthaginensi III concilio censere se dixit, omnes hereticos siue schismaticos, qui ad catholicam Ecclesiam uoluerint uenire, non ante ingredi,  nisi exorcizati et baptizati fuerint, exceptis his sane qui in Ecclesia catholica fuerint ante baptizati; ita tamen, ut per manus impositionem in penitentiam Ecclesie reconcilientur.« Eodem in concilio uincentius a Thiburi dixit: »Hereticos scimus esse peiores quam ethnicos . . . Ergo primo per manus impositionem in exorcismo, secundo per Baptismi regenerationem tunc possunt ad Christi pollicitationem uenire.« Ubi sane cum ea exigatur manus impositio que ab heresi uenientibus ante Baptismum adhibeatur, et qua Leo  baptizandos ad hoc Sacramentum preparari notat; nullus patet sacramenti Confirmationis intelligendi locus; siquidem hoc Sacramentum solis baptizatis confertur.

 21. Ipse etiam Cyprianus, ut uerbis utar Augustini, »cum ceteris statuit, ut si ab heresibus redirent ad Ecclesiam quicumque fuerant in ea baptizati, non iam per Baptismum, sed per penitentiam reciperentur . Immo istud non tam statuisse dicendus est Cyprianus, quam quod usu receptum erat confirmasse. Hac de re, sic ipsemet in Epistola ad Quintum loquitur: Quod et nos quoque hodie obseruamus, ut quos constat, hic baptizatos esse, et a nobis ad hereticos transisse, si postmodum peccato suo cognito et errore digesto ad ueritatem et matricem redeant, satis sit ad penitentiam manus imponere.« Ex hoc porro usu firmum conficitur argumentum, unde quisque conuincatur, ab heresi ad Ecclesiam redeuntibus  non eam preceptam esse aut adhibitam manus impositionem, que Confirmationis conferret sacramentum, sed que publice penitentie saltem speciem pre se ferret. Non enim alia in Ecclesia baptizatis, et alia in heresi hoc Sacramento initiatis precipiebatur atque adhibebatur manus impositio, sed una et eadem que utrisque communis esset. Baptizatis autem in Ecclesia, manus tantum imponebatur ad penitentiam, non ad Sacramentum Confirmationis recipiendum; adeoque etiam extra Ecclesiam baptizatis. Hoc pro certo tenentes Donatiste, quibus promissum erat, ut si regrederentur ad Ecclesiam, cum honoribus suis reciperentur, apud Augustinum Epist. olim L, nunc CLXXXu, n. 44 inquiunt: »Si ergo oportet, ut nos extra Ecclesiam et aduersus Ecclesiam  fuisse peniteat, ut salui esse possimus, quomodo post istam penitentiam apud uos clerici uel etiam episcopi permanemus?« Quod non dixissent illi, nisi persuasum eis fuisset manus impositionem penitentie publice, que arcere a clero solebat, uicem gerere. Hanc penitentie potius imaginem, quam penitentiam appellare mauult Innocentius: qui quidem Arianorum ac similium hereticorum clericos in honoribus suis recipiendos dum acriter negat, de laicis eorum hec habet: »Eorum laicos sub imagine penitentie ac sancti Spiritus sanctificatione per manus impositionem suscipimus.« Et paucis interiectis: »Qui fieri potest, ut eorum profanos sacerdotes dignos Christi honoribus arbitremur, quorum laicos imperfectos ad sancti Spiritus percipiendam  gratiam cum penitentie imagine recipiamus?«  Ubi sane manus impositionem cuiusdam, satisfactionis causa, eis adhiberi satis indicat. Ideo autem penitentie imago ab eo uocatur, quia ei, qui ad Ecclesiam ab heresi redibat, nulla iniungebantur opera laboriosa, neque communio differebatur; sed is statim, ut loquitur Leo iam laudatus, »per inuocationem solam septiformis Spiritus, episcopalis manus impositione, Catholicis sociabatur.« Quocirca uigilius papa Epist. II ad Profuturum n. 4, distinguens eos, qui in heresi simpliciter sunt baptizati, ab iis »qui, Baptismatis gratia salutaris accepta, apud Arianos iterum baptizati, profunde uoraginis sunt morte demersi, de his decernit: Quorum  reconciliatio non per illam impositionem manus, que per inuocationem sancti Spiritus operatur, sed per illam, qua penitentie fructus acquiritur et sancte communionis restitutio, perficitur.« Quibus uerbis duplex distinguitur manus impositio, una que penitentie luctuose imaginem exhibeat ac similitudinem, altera que habeat eius ueritatem; una, que per inuocationem sancti Spiritus Catholicorum conuentui statim societ, altera qua differatur sancte communionis restitutio, et per plurimos penitentie fructus acquiratur.

22. Iam uero quemadmodum diuersis illis ueterum testimoniis, que hactenus protulimus, nemo non uidet eam notari benedictionem, quam superius num. 18 e Gellonensi codice descripsimus: ita ex iisdem  facile quisque percipit, quid impositio manus super eos qui ab heresi ueniunt, cum ea que super confirmandos celebratur, commune habeat, et quid diuersum. Et utrisque quidem commune est, quod super eos Spiritus sanctus inuocetur. Ecclesia quippe a Christo edocta, ab heresi ad se uenientes externo cultu sibi sociare satis non habet, nisi etiam sibi eos interno ac spiritali uinculo copulet atque deuinciat. At uero id unus potest prestare Spiritus sanctus, ut tot membra per orbem sparsa uniat, et unum ex iis, corpus efficiat. Neque igitur mirum, si Ecclesia iisdem uerbis et uenientibus ab heresi et confirmandis Spiritum sanctum precetur. Sed si, hac in re, utrisque communis est Ecclesie pro ipsis oratio, in hoc tamen differt, quod illis precatur, ut Spiritum sanctum,  quem non habebant, iam habere incipiant; his autem ut quem habebant, abundantius habeant, seu ut ita dicamus, fortius impressum habeant. Unde ea etiam in utraque benedictione differentia est, quod uenientibus ab heresi, nulla signaculi mentione facta, simpliciter inuocetur Spiritus sanctus; confirmandis autem, preter septiformis Spiritus inuocationem, etiam consignatio rogetur. Nemo uero ignorat, primariam Confirmationis differentiam, qua hoc Sacramentum a ceteris distinguatur, in huiusmodi consignatione constitui. Qua de re nobis satis sit unum recolere testimonium Cornelii cum Nouatiano sic expostulantis: »Neque postquam liberatus est à morbo,   reliqua percepit, que secundum regulam Ecclesie  percipienda sunt neque ab episcopo CONSIGNATUS est. Hoc autem signaculo minime percepto, quomodo Spiritum sanctum potuit accipere?« Id ipsum confirmant iam superius relata Cypriani uerba. Cum igitur ab ea benedictione, qua deserentes heresim in Ecclesia suscipiebatur, absit illa precatio, qua confirmandis consignatio rogabatur, hanc benedictionem a sacramento Confirmationis distinguendam esse manifestum est.

23. Quia tamen confirmandis et uenientibus ab heresi hoc commune erat, ut utrisque et episcopalis imponeretur manus, et septiformis Spiritus iisdem uerbis inuocaretur; hac utrisque ritus cognatione facile inducti sunt nonnulli, ut sacramentum Confirmationis  pariter utrisque conferri existimarent. Quamquam inficiandum non est concilium Constantinop. I, can. 7, etiam illud Sacramentum hereticis nonnullis, quos appellat, conferri uoluisse, utpote quibus redeuntibus precepit frontem, oculos, nares, os et aures sancto Chrismate signari, et a signantibus dici, »Signaculum doni Spiritus sancti.« Cur uero nominatim cum Nouatianis sic agi uoluerit, explicat Theodoretus superius pag. 154, not. c. relatus. Arianos uero, quos similiter signandos esse idem concilium statuit, sola manus impositione in Occidente recipi Gregorius lib. XI, Ind. 4, Epist. 67 ad Quiricum testatur. Ceterum impositionis manus, hereticis redeuntibus, adhibite duplex erat effectus. Illa enim in iis ut penitentibus abluebat heretice culpe labem; eosdem uero ut correctos  Ecclesie copulabat. Effectum utrumque Augustinus ita enuntiat: »Manus autem impositio si non adhiberetur ab heresi uenienti, tamquam extra omnem culpam esse iudicaretur. Propter caritatis autem copulationem, quod est maximum donum Spiritus sancti, sine quo non ualent ad salutem quecumque alia sancta in homine fuerint, manus hereticis imponitur,«  Hinc et ad accipiendum Spiritum sanctum, et in penitentiam manus eis imponi, aut utrumque, qui dicunt, nichil eloquuntur, quod non cum antiqua fide consentiat, aut unde eos impositionis huiusmodi uocabulo sacramentum Confirmationis intellexisse conficiatur. Minime uero omnium id ex uerbis Stephani elici potest.



uI. STEPHANUS AB ANTIQUIS LAUDATUR UT APOSTOLICAE TRADITIONIS uINDEX, NEC ERRORIS AB ULLO ARGUITUR, NISI AB IIS QUI QUORUMuIS HAERETICORUM BAPTISMA RESPUEBANT.


24. uincentio Lirinensi nullus occurit Agrippino Carthaginensi episcopo antiquior, cui hereticos ad Ecclesiam redeuntes baptizandi consuetudo tribui possit. Sic porro loquitur: »Quondam igitur uenerabilis memorie Agrippinus, Cathaginensis episcopus, primus omnium mortalium contra diuinum canonem, contra uniuersalis Ecclesie regulam, contra sensum omnium consacerdotum, contra morem et instituta maiorum, rebaptizandum esse censebat. Que presumptio tantum mali inuexit, ut non solum hereticis omnibus formam sacrilegii, sed etiam quibusdam  Catholicis occasionem preberet erroris. Cum ergo undique ad nouitatem rei cuncti reclamarent, atque omnes quaquauersum sacerdotes pro suo quisque studio reniterentur; tunc beate memorie Stephanus, apostolice Sedis antistes, cum ceteris quidem collegis suis, sed tamen pre ceteris restitit; dignum ut opinor existimans, si reliquos omnes tantum fidei deuotione uinceret, quantum loci auctoritate superabat.« Cyprianus ipse non diffitetur usum illum, quem propugnabat, ab Agrippino primum in Africam inuectum esse; nec antiquam esse negat consuetudinem, quam Stephanus constanter tuebatur. Ita enim eam ueritate destitui contendit his uerbis, »Nec consuetudo, que apud quosdam obrepserat, impedire debet quominus  ueritas preualeat, nam consuetudo sine ueritate uetustas erroris est;« ut saltem eius uetustatem fateri cogatur. Eiusdem antiquitatem pariter confiteri, ueritatis ui suadente atque conuincente, compulsi sunt et alii episcopi qui cum Cypriano in Carthaginensi concilio considebant. Et horum quidem sententias Augustinus, lib. III. de Bapt. cont. Don. cap. 5, 6, etc., consulto collegit, ut id eos inficiari non potuisse comprobaret.

25. Ipse etiam Firmilianus, quamuis apud suos antiquum esse obtendat hereticos baptizandi morem, eumdem tamen apud Afros nouum ultro agnoscit his uerbis: »Aduersus Stephanum uos dicere Afri potestis, cognita ueritate, errorem uos consuetudinis reliquisse.« Quibus deinde in gratiam prouincie sue  addit: »Ceterum nos ueritati et consuetudinem iungimus, et consuetudini Romanorum consuetudinem, sed ueritatis opponimus; ab initio hoc tenentes, quod a Christo et ab Apostolo traditum est.« In hac porro sententiarum pugna, dum hinc Stephanus hereticorum Baptisma recipiens dicit, »Quod ab Apostolis accepimus, sequimur,« illinc Firmilianus idem respuens tenere se affirmat, »quod a Christo et ab Apostolo traditum est;« utri credendum? Si tam oppositas tamque contrarias assertiones ad Augustini exigamus regulam, qua id ab Apostolis traditum iudicat, quod cum nusquam scriptum sit, uniuersa tamen frequentat Ecclesia; Stephanum potiori iure quam Firmilianum, apostolice traditionis auctoritatem sibi uindicare concedemus. Forte etiam in ipso  Oriente hereticos baptizandi consuetudo ab Iconiensis consilii definitione, quam Firmilianus laudat, initium sumpsit. Et uero definitioni huic, Firmiliano teste, occasionem dedit nonnullorum de Montanistarum Baptismo, an recipiendus esset, dubitatio. Quamuis enim eorum in confessione Patris et Filii nullus esset error, circa fidem tamen Spiritus sancti peccare uidebantur. Quapropter, inquit idem Firmilianus, »plurimi simul conuenientes in Iconio diligentissime tractauimus, et confirmauimus repudiandum esse omnino Baptisma, quod sit extra Ecclesiam constitutum.«  Si autem in Oriente tamquam res a Christo et ab Apostolo tradita tenebatur, hereticorum Baptisma repudiandum esse; unde illa nonnullorum dubitatio  circa Baptismum Montanistarum, qui iam longe antea audiebant ut heretici, et eo nomine damnati fuerant? Certe Firmilianus cum nequaquam meminisse se dicat, hereticorum Baptisma in Oriente repudiari aliquando cepisse; illud nullo exemplo, nulloue auctore probare potuit, antea reipsa fuisse repudiatum. Neque etiam ulla peruenerunt ad nos uetorum scripta, que traditionis ab ipso uinditate ueritatem testarentur. Tantum Dionysius Alexandrinus, ubi Ecclesie sue de recipiendo hereticorum Baptismo traditionem explicuit, istud in Afrorum gratiam adiicit: »Didici non ab Afris solis hunc morem nunc primum inuectum fuisse, sed et multo antea, superiorum episcoporum temporibus, in ecclesiis  populosissimis, et in conciliis apud Iconium et Synnada, et apud alios plurimos idem sancitum fuisse.« Quibus in uerbis cum nichil omittat uir prudens ac pacis studiosus, ut moris ab Afris inducti antiquitatem exageret, nichil tamen profert Iconiensi concilio, quod Synnadense subsecutum est, uetustius. Hic mirari subit quo pacto Eusebius, cum hec Dionysii uerba Historie sue libro uII, c. 7, inseruerit, dixerit nichilominus cap. 3. »Primus omnium Cyprianus, qui tunc temporis Carthaginensem regebat ecclesiam, hereticos nonnisi per Baptismum ab errore mundatos, admittendos esse censuit:« nisi Cyprianum ab Eusebio dici intelligamus, non consuetudinis inducte, sed controuersie inde nate primum auctorem; quatenus concilii sui decretum ad Stephanum papam  mittens, illud ab eo reprobari iniquo animo tulit.

26. Illi tamen restitit Stephanus, nulla contradicendi libidine, sed uno traditionis seruande studio: non decretum opposuit decreto, sed quod ab Apostolis traditum acceperat, innouari ac mutari prohibuit. Ubi uero de traditionum ueritate comperienda sermo est, quis ei fidem neget Ecclesie, que Apostolorum primum parentem habuit, atque in traditionibus seruandis omnium semper religiosior fuit? Ipsa est que Ambrosio aliisque episcopis cum eo congregatis testibus, »Apostolorum Symbolum intemeratum semper custodit et seruat.« . Id ipsum quoque Rufinus Tract. in Symb. asseuerat. Sed et traditionis a Stephano propugnate antiquitatem ne aduersarii quidem eius inficiari ualent.  Illi adstipulatur episcoporum cum illo consentientium multitudo. Ipse illam probat uel exemplo hereticorum, qui undique ad se uenientium Baptisma suscipiunt. Hoc et antiquus scriptor Tractatus de Baptismo hereticorum »uetustissima consuetudine ac traditione ecclesiastica receptum testatur,  ut eorum, qui extra Ecclesiam, in nomine Domini Iesu baptizati essent, Baptismus admitteretur. Eusebius quoque traditionem, quam Stephanus uindicabat, ab initio Ecclesie obtinuisse , diserte asserit . Hinc non immerito Augustinus, lib. u. de Bapt. cont. Donat. c. 23, ait: Apostoli nichil quidem exinde preceperunt; sed consuetudo illa, que opponebatur Cypriano, ab eorum traditione exordium  sumpsisse credenda est: sicut sunt multa, que uniuersa tenet Ecclesia, et ob hoc ab Apostolis precepta bene creduntur, quamquam scripta non reperiantur.« uincentii Lirinensis uerba non repeto, quibus nouitatem ab Agrippino inductam esse notat »contra diuinum canonem, contra uniuersalis Ecclesie regulam, contra sensum omnium consacerdotum, contra morem et instituta maiorum. Tantum obseruo, exceptis iis qui hereticos baptizandos censebant, neminem reperiri, qui ullum in Stephani sententia reprehenderit, uel etiam suspicatus sit, errorem. Quis ergo, inquit uincentius Lirin. tunc uniuersi negotii exitus? Quis utique, nisi usitatus et solitus? Retenta est scilicet antiquitas, et explosa nouitas.«  Et ut, Facundus lib. contra Mocian. loquitur. »Stephani potius, quam Cypriani, sententiam tenet Ecclesia, non solum de non rebaptizandis hereticis, sed etiam rebaptizatoribus non ferendis.« Iam uero ad nouam questionem, qua tota Dissertatio nostra claudenda est, hec ultima Facundi uerba nos perducunt.



uII. AN STEPHANUS EXCOMMUNICATIONE PERCUSSERIT REBAPTIZANTES. AN SEuERIUS CUM uIRIS SANCTIS SE GESSERIT.

27. Firmilianus Stephanum non modo »cum tot episcopis per totum mundum dissensisse« scribit, sed eum etiam inducit, ueluti »pacem cum singulis uario discordie genere rumpentem, modo cum Orientalibus, quod nec uos, inquit ad Cyprianum, latere  credimus, modo uobiscum, qui in meridie estis « Et paulo ante oratione ad Stephanum conuersa sic ipsum alloquitur: »Peccatum uero quam magnum exagerasti, quando te a tot gregibus scidisti! Excidisti enim te ipsum . . . . Dum enim putas omnes a te abstinere posse, solum te ab omnibus abstinuisti.« Quibus uerbis moti nonnulli, eos omnes siue in Oriente, siue in Africa, qui hereticos rebaptizandos censebant, a Stephano excommunicatos fuisse existimant: maxime cum is, Firmiliano eodem teste, sic episcopos ab Afris legatos repulisse dicatur, »ut eos nec ad sermonem saltem colloquii communis admitteret, immo etiam preciperet fraternitati uniuerse, ne quis eos in domum suam reciperet; ut uenientibus non solum pax, sed etiam  tectum et hospitium negaretur.«

28. uerum prius, quam huiusmodi opinioni assentiamus, salua sancto presuli debita reuerentia, obseruandum est, eum ita in hoc negotio se gessisse, ut suspicio in eum conueniat animi paulo uehementioris, qui nec modum tenere ualeat, nec sermonem equis accurate ueritatis legibus continere. Sic porro loquitur, quasi totus mundus cum ipso conspiret, ac minutissima portio Stephano hereat. Nec eum ad primum Ecclesie presulem, qui cum totius orbis episcopis apostolicam traditionem uendicabat, dicere pudet: »Tu hereticis omnibus peior es.« Qui autem in his modum excessisse conuincitur, eum pariter ad excedendum in eo quod de Afrorum legatis narrat, eodem animi impetu abreptum esse merito suspiceris.  Homo exacerbatus facilis ac pronus est ad omnia, que preoccupate menti faueant, uel ex uno rumore excipienda, quamuis rumorem sepius fallere, ac dum per multorum ora peruadit, res aliter quam acte sunt perferre experiamur. Sed Firmilianum in eo, quod de legatis Afrorum narrat, nichil a ueritate alienum dixisse ponamus: nonne Stephano speciales quedam et occulte accedere potuerunt rationes, que ipsum cum legatis illis ita se gerere cegerint? Postea Hormisda inique cum Scythis monachis, qui unum de Trinitate crucifixum dici uolebant, egisse nonnullis uisus est, existimantibus eos, predicationis huius causa, ex urbe fuisse pulsos; cum non eam ob causam, sed ob seditiones, quas Rome excitabant, inde discedere iussi  sint. Ita et Stephano metuendum erat, ne quid Rome mouerent Afri, ac Cypriani, cuius magnum erat in urbe nomen, conciliorumque eius auctoritate, necnon ratione humana abuterentur, ut apostolice traditionis ueritatem labefactarent. Iam Nouatiani, teste Iubaiano apud Cyprianum, Catholicos ad se uenientes rebaptizabant. Neque istud Cyprianus Iubaiano rescribens inficiari ualuit. Dionysius quoque Alexandrinus apud Eusebium lib. uII, c. 8, tantum nefas ab hereticis illis committi, seque illos, eam ob causam, iusta indignatione auersari testatur. Dum igitur Stephano hereticorum eorumdem, qui in Urbe presertim grassabantur, nouus ille furor equo horrori erat, mirum non est illum communicare nullo pacto cum legatis uoluisse, qui similem errorem prefracte tuebantur.  Ipsi nimirum metuendum erat, ne si blandius cum eis ageret, errori eorum conniuere atque inanes aduersus illos minas iactasse uideretur. Ita quidem cum illis egit, quomodo agi solet cum iis qui excommunicati censentur: sed interdum huiusmodi agendi ratio tantum est suspense, non penitus sublate communionis indicium. Nondum pro excommunicatis habebant Afri legatos Nouatiani, quos Cyprianus Ep. I, ad Cornelium no 1, Carthaginem uenisse scribit, et cum postularent audiri, negata audientia, »a communione, inquit idem Cyprianus, eos nostra statim cohibendos esse censuimus.« Sic et ex eo, quod Stephanus Afrorum legatos audire noluit, et a communione eos sua statim cohibuit, non sequitur ut aduersus Afros excommunicationis sententiam iam  protulisse existimandus sit. Neque uero crediderim Cypriani ac sociorum nomina, si iam in sacris Ecclesie Romane diptychis obtinuissent, tunc temporis inde fuisse expuncta. Denique si ueterum, qui uel Stephani euo uel post uixerunt, testimoniis hereamus, Stephanus Afros aut Orientales non excommunicauit plane aut de Ecclesia eiecit, sed eos, si in sententia sua persisterent, excommunicaturum se tantum denuntiauit.

29. Nihil aliud per se sonat illud Cypriani ad Pompeianum de Stephano: »Hereticorum amicus, et inimicus Christianorum sacerdotes Dei ueritatem Christi et unitatem Ecclesie tuentes ABSTINENDOS putat .« Ibi quidem uerbum abstinendos, de iis etiam qui abstenti fuissent, dici ac intelligi posse non inficior;  sed de solis excommunicationis minis reipsa intelligendum esse persuadet, quod Dionysius Alexandrinus ad Xystum Stephani successorem scribit: »Antea quidem litteras scripserat  de Heleno et de Firmiliano ac de omnibus per Ciliciam et Cappadociam cunctasque finitimas prouincias constitutis, sese ob eamdem causam ab illorum communione discessurum  quod hereticos rebaptizarent.« Tantum igitur interminatus erat Stephanus, ne Firmilianus ac socii hereticos rebaptizarent, alioquin se ab ipsorum communione discessurum; adeoque nondum ab illa discesserat. Hec autem scribebat Dionysius post mortem eius: unde sequitur ut quod minatus erat Stephanus, re minime  peregerit, aut id certe Dionysio ignotum fuerit. Eidem loquendi modo insistens Augustinus ait, »Cum ergo Stephanus non solum non rebaptizaret hereticos, uerum etiam hoc facientes, uel ut fieret decernentes, EXCOMMUNICANDOS esse censeret, sicut aliorum episcoporum et ipsius Cypriani littere ostendunt; tamen cum eo Cyprianus in unitatis pace permansit .« Alter Afer, seculi sexti scriptor celeberrimus, id quod ea de re traditum acceperat; memorie mandauit his uerbis: »Beatus quoque Stephanus presul apostolice Sedis, cum S. Cyprianum atque alios Afros episcopos de baptizandis omnibus hereticis decreuisse cognosceret, quamuis, ut dictum est, nullo interposito anathemate, neque aduersus ulla concilii generalis antiquiora decreta,  aut conniuentes hereticis talem sententiam protulissent, continuo ei denuntiauit, quod si qui hoc auderent, ab Ecclesia pellerentur .« Ita loquens Facundus nichil, opinor, clarius afferre potuit, quo rebaptizantibus hereticos tantum a Stephano intentas esse doceret excommunicationis minas.

30. Neque minus aperte idem scriptor, quam equa sibi uideretur Stephani aduersus Cyprianum censura declarauit, ubi ait: »Si nemo sapiens Ecclesiam credit hereticam, quia doctrinam B. Cypriani Carthaginensis episcopi et martyris laudat, cum ille non solum priuatim, ut ei uisum est, uerum etiam congregato concilio definierit, ut omnis hereticus ad Ecclesiam ueniens baptizetur, et propter hoc culpatus  ab Stephano antistite Romano restiterit, suamque sententiam scribens ad Pompeium quanta potuit humana argumentatione defenderit, iniuriose tractans eumdem B. Stephanum, a quo fuerat IURE CULPATUS . Idem uero Cyprianus, qui iure a Stephano culpatus in eo fuit, quod ab opinione, que traditioni aduersabatur, sese diuelli non sinebat, ob id Augustini meruit laudes, quod cum Stephano in unitatis pace permansit. Nempe in eo ipso, inquit ille Doctor, in quo aliter sapuit, collegas diuersa sentientes nec iudicandos, nec a iure communionis amouendos esse decreuit .« Hereticos ad Ecclesiam uenientes baptizandos esse constituit quidem; sed, ut supra obseruauit Facundus, nullo interposito anathemate aduersus eos qui  eosdem non baptizandos censebant. Quocirca Hieronymus Hilarii diaconi discipulos, qui Cypriani scriptis abutebantur, istud monet: »Sciant illum hec non cum anathemate eorum, qui se sequi noluerant, edidisse, siquidem in communione eorum permansit, qui sententie sue contraierant .« Ipse Cyprianus constantissimum pro unitatis pace studium suum Epist. LXXIII, ad Iubaianum significat his uerbis: »Hec tibi breuiter pro nostra mediocritate rescripsimus, frater carissime, nemini prescribentes aut preiudicantes, quominus unusquisque episcoporum quod putat faciat, habens arbitrii sui libertatem. Nos, quantum in nobis est, propter hereticos cum collegis et cepiscopis nostris non  contendimus, cum quibus diuinam concordiam et dominicam pacem tenemus.« Similia repetit et ad calcem Epistole LXXuI, ad Magnum. Eumdem etiam in superiori Epistola II, quam de concilio cum ceteris collegis ad Stephanum conscripsit, id ipsum audiuimus testantem. Denique et in celebri concilio Cartaginensi III, sic ad collegas prefatur: »Superest ut de hac ipsa re quid sentiamus proferamus, neminem iudicantes aut a iure communionis aliquem, si diuersum senserit, amouentes.« Cyprianus quippe, ut Augustinus obseruauit, »questionis ipsius difficultate permotus, et sanctis caritatis uisceribus largissime preditus, in unitate cum eis manendum, qui diuersa sentirent constituerat. Nec dubium quin difficultatem illam pareret atque augeret consuetudinis, quam in  Ecclesia obtinuisse, et in plerisque prouinciis adhuc obtinere nouerat, apud suos non ita pridem mutata conscientia. Ne igitur maiores suos ac totam pene Ecclesiam damnare uideretur, episcoporum unicuique permisit sentire uel agere quod melius iudicaret; adeoque istam questionem ad meram disciplinam pertinere existimauit.

31. Inde saltem consequens esse nonnullis uidebitur, ut si merito laudatus est Cyprianus, quod unicuique liberum permittens sententie sue arbitrium, neminem a communione sua remouendum duxerit; iure culpandus sit Stephanus, quod omnes a se dissentientes ab Ecclesia pellendos esse definierit. Istud tamen minime sequitur, nisi de illa controuersia par fuerit Cyprani Stephanique conditio, et utriusque  idem fuerit aut esse debuerit de illa iudicium. At secus contigit. Durum uidebatur Cypriano communionem eis negare, qui seruarent quod in omnibus prope ecclesiis uidebat seruari, quodque a maioribus suis ante Agrippinum obseruatum esse non ignorabat. Stephanus uero equitati consentaneum iudicabat, ut qui mandatis Apostolorum traditione acceptis parere pessimo exemplo detrectarent, ab Ecclesia pellerentur. Cypriano in hac disceptatione, non quemadmodum olim Polycrati in controuersia circa diem Pasche, traditioni Petri opponenda suppetebat Ioannis traditio. Cum Stephano enim conspirabant omnes ecclesie preter africanas et paucas Orientis prouincias. In Africa morem eumdem ad Agrippinum usque obtinuisse Cyprianus ac socii fatebantur, neque ullum  contrarie consuetudinis uestigium in Orientis ecclesiis ante deprehendebatur, quam dubitatio de Montanistarum Baptismo nata decretum Iconiense peperisset. Tanta autem Ecclesiarum totius orbis consensio cui tribuenda est, nisi apostolice traditioni? Hanc tamen ab Apostolis prodiisse ideo nolebant Afri, quia humane rationi repugnare ipsis uidebatur. Sed quo ueri uidetur similior illa ratio, quam obiiciebant, eo magis persuadet consuetudinem, quam illa respuit, in omnibus Ecclesiis recipi nisi diuina traditione potuisse. Apposite igitur uincentius Lirinensis dixit: »Intelligebat uir sanctus et prudens  nichil aliud ratione pietatis admittere, ut omnia qua fide a datribus accepta sunt, eadem fide filiis consignarentur;  nosque religionem non qua uellemus ducere, sed potius qua illa duceret, sequi oportere; idque esse proprium Christiane modestie et grauitatis, non sua posteris tradere, sed a maioribus accepta seruare.«

32. Neque etiam idem fuit Cypriani Stephanique de illa contrauersia iudicium. Cyprianus ab antiqua traditione discedens, de illa sic opinari coactus est, quasi ad meram disciplinam pertineret. At de eadem Stephanus longe aliter iudicauit. Neque uero ea erat, qualis olim circa diem Pasche, in qua contendentium unicuique sententiam suam tueri ac tenere illesa fide liceret. De precipuo agebatur religionis nostre capite, hoc est de uirtute atque efficacia Sacramenti omnino necessarii, quo deficiente, nullus dici aut censeri potest Christianus. Ad hec, de Baptismi  tuenda unitate agebatur. Hunc enim, quem »unum« Scriptura conceptis uerbis predicat, iterandum non esse fides docet. Et ea quidem de re inter partes conueniebat: adeo ut Cyprianus metuens ne, si rebaptizari hereticos uelle putaretur, hinc sibi conflaretur inuidia, scripserit tum Epist. LXXI, ad Quintum, »Nos autem dicimus eos, qui inde ueniunt, non REBAPTIZARI apud nos, sed BAPTIZARI:« tum Epist. LXXIII, ad Iubaianum, »Inuidia quadam, quasi REBAPTIZANDI baptizare post hostes Dei nefas ducitur.« Quantum uero ab iterando Baptismo non sine Dei nutu abhorrerent Christiani, Augustinus luculenter testatur in hunc modum. »Sic homines, occulta nescio qua inspiratione Dei, detestantur si quis iterum Baptismum accipiat, quem ubicumque iam acceperat, ut iidem ipsi  heretici  cum disputant, frontem confricent, et prope omnes eorum laici . . . . hoc solum illic  sibi displicere fateantur .« uide et subnexa. Hoc autem Baptismi non iterandi dogma aut conuellere aut conuelli sinere nonne uisus esset Stephanus, si hereticos rebaptizandi consuetudinem non ita pridem inductam roborari diutius permisisset? Quo maioris erant meriti qui eam tuebantur, eo grauius Ecclesie periculum imminebat, nisi fidem apostolica traditione acceptam uindicasset acriter, qui precipua auctoritate in Ecclesia pollebat. Tanti mali labes totam Africam, que non infima erat Ecclesie portio, necnon Ciliciam atque Cappadociam iam infecerat, et que in finitimas peruadere non desistebat  prouincias, breui totum Orientem erat perditura, nisi prompto remedio cohibita et sanata esset.

33. Stephano igitur tota auctoritatis sue mole intercedendum fuit celebri decreto, quo Cyprianus cum concilio suo sanxerat, »Baptizandus et innouandus est qui ad Ecclesiam uenit, ut intus per sanctos sanctificetur;« et iis, qui pertinacius illud defendebant, fortiter obnitendum. Si enim hac in causa se gessisset remissius: si per speciem pacis obtinere passus esset hanc opinionem, ut nonnisi per sanctos homines sanctificari quis possit, ut Spiritum sanctum per sacramenta dare non ualeat qui non habet, ut quisquis Spiritum sanctum dare non possit, non possit baptizare, ac Baptisma, collatum ab eo irritum, omnino sit  atque nullum. Quid facerent, ut obseruat Augustinus , qui etiam intus in Ecclesia hominem Dei querentes, in homicidam latentem, in ebriosum, in raptorem et inuidum incurrissent? Que exinde conscientiarum perturbatio, que anxietas exoriretur? Etsi enim rebaptizantes non eo processere, ut Baptismum a malis Catholicis collatum innouandum esse dicerent, ex omnibus tamen momentis, que Stephano opponebant, sequitur ut qui a Catholicis caritate atque gratia destitutis baptizatus uideatur, baptizatus re ipsa non sit, adeoque sit innouandus. Quo semel admisso, quis se baptizatum confideret? quam multi ea de re merito dubitarent? Iam et hoc Firmilianus de iis, quos episcopi ob idololatrie crimen de sacerdotali  dignitate dimoti baptizarant, in ecclesia sua usu receptum tradit, »ut quicumque ab illis  tincti ad nos ueniunt, tamquam alieni et nichil consecuti, unico et uero Baptismo apud nos baptizentur.«

34. In hac tota disputatione, quam ualde acrem ac uiuidam fuisse fatendum est, si uiris sanctitate non uulgari preditis, dum uno ueritatis studio abripi sibi uidentur, nonnulla exciderunt uerba, que communes christiane modestie leges non probant; quid non ab illis disputationibus metuendum, que temere ac leuibus de causis suscipiuntur, ac sepe una glorie cupiditate fouentur ac nutriuntur? Sed si uitari non possunt, sic se gerant partes, ut et ei qui ueritatem propugnat, exprobrari non possit quod schismaticum pre se ferat animum, et is qui aberrat a  uero, de catholica mente gloriari ualeat. Stephanum imitentur atque Cyprianum, quorum animi semper fuerunt ita comparati, ut Ecclesie pacem non secus  atque fidem illesam sincere uellent; et de quibus Augustinus dicit: »uicit pax in cordibus eorum, ut in tali disceptatione nullum inter eos malum schismatis oriretur .« Inde quoque discant nouitatis amatores et ecclesiasticarum comtemptores traditionum, cui periculo se committant, cum speciosis quibusdam rationibus humanis, uel etiam iis prorsus destituti, a consuetudinibus in Ecclesia semper receptis et studiose obseruatis recedere non uerentur. Si etiam aliquando a summe sanctitatis atque auctoritatis uiris impugnari potuit constanti traditione accepta Ecclesie fides, a nullo umquam potuit superari. Si euo suo, cum nulla legerentur concilii generalis decreta, Cyprianus aduersus Stephanum clamauit, »Nec quisquam  dicat: Quod accepimus ab Apostolis, hoc sequimur. Quanto, inquit Augustinus , robustius nunc dicimus: Quod Ecclesie consuetudo semper tenuit, quod hec disputatio discindere non potuit, et quod plenarium concilium  confirmauit; huc accedit, quod perspectis ex utroque latere disputationis rationibus et Scripturarum testimoniis, potest etiam dici: Quod ueritas declarauit, hoc sequimur.« Miratur alibi Augustinus, et hoc uere admiratione dignum est, quod Petilianus Donatista, cum Cypriani de Baptismo sententiam laudaret ac sequeretur, nichilominus Stephanum inter eos commemorarit Romane Ecclesie presules, »quos illibatum episcopatum gessisse confessus est.« Ea nimirum est uis ueritatis, ut interdum  etiam ab aduersariis suis equum testimonium extorqueat. Post huiusmodi autem testimonium quis ullam in Stephani fide labem suspicetur?





AUCTORITAS PONTIFICIA, NOTISSIMO CYPRIANI FACTO A QUIBUSDAM NEOTERICIS ACRITER IMPUGNATA, SED A SAPIENTISSIMIS GALLIAE THEOLOGIS SOLIDE uINDICATA. DISSERTATIO HISTORICO-DOGMATICA. AuENAM, 1740.



PRAEFATIO.

 uaria inter argumenta que ad noue opinionis patrocinium ex uetustiori etiam antiquitate extundere conati funt neoterici quidam, Romane infallibilitatis  hostes, nullum, opinor, famosius apud ipsos ac frequentius quam quod, ex trito peruulgatoque S. Cyprianum inter et S. Stephanum Romanum Pontificem in  causa Baptismatis hereticorum dissidio eruere cogitarunt. En perpetuus illorum equus bellator, precipuaque machina, qua in sacram Romanorum Pontificum auctoritatem arietant. Illud argumentum, quo maxime gloriantur, scriptorum suorum ubique uersant, ostentant ac urgere non cessant. Tot illud modis exponunt, totque, opportune importune locis intrudunt, ut maiorem sepe uoluminis partem occupet. Diceres pontificiam auctoritatem cum hoc Cypriani dissidio adeo nexam, ut de ea sine isto loqui uel scribi non possit. At enim cur non ita sentirent, qui ex unico Cypriani facto euidenter ac necessario sequi contendunt non eam splendidissimo Ecclesie Africane lumini insedisse pontificie inerrantie sententiam, cui tot nuperos, ut aiunt, Romane curie adulatores  seruire non pudet.

Mirum profecto quod tam ualidum, tam euidens, et quidem ex primeua antiquitate depromptum argumentum, primos ac celebriores effugerit, qui supremam euertere Romani Pontificis auctoritatem aggressi sunt; Gersonem dico, Almainum, Richerium, Maiorem, aliosque paucos istorum commilitones qui, ad seculum usque proxime elapsum pontificiam inerrantiam scriptis impugnarunt, quorum nemini, quod sciam, umquam uenit in mentem hoc Cypriani dissidium ad eam impetendam allegare uel proferre. Num illis ignota tam celebris, tam ubique nota contentio? Suos certe neoterici nostri magistros de tam supina ignorantia postulari non paterentur. Nouerant Sorbonici doctores quod uix aliquem theologie uel historie  tyrunculum latebat; at quod ex illa Cyprianum inter et Stephanum contentione recentiores aduersus Romanam infallibilitatem extundunt argumentum, nedum ipsis euidens ac necessarium uisum fuerit, futile adeo ac imbecille iudicarunt, ut nec inter leuissima que ipsi congessere argumenta locum obtinere permiserint; adeo uerum est ea sepe tamquam firmissima et euidentia a discipulis haberi, que magistris nec prolatu digna uidebantur.

Et si tamen recens apud Catholicos sit uentilatum istud a neotericis argumentum, eoque nomine nouitatum amatoribus haud ingratum, non propterea suam hisce theologis originem acceptam refert, antiquiores parentes habet, a quibus illud mutuati sunt hodierni Romane inerrantie osores. His nempe  preiuerunt Lutherus, Caluinus, centuriatores Magdeburgenses, Marcus Antonius de Dominis, quos, ut alios id ponderis scriptores taceam, secuti sunt Casaubonus, Herbertus Thorndicius, Ioseph Henricus Ottius, Basnagius, Blondellus, Ioannes Forbesius, Fridericus Spanhemius, qui omnes, ad profligandam supremam Romani Pontificis auctoritatem, Cypriani sensus ac in causa Baptismatis hereticorum agendi rationem urgere centies, ac Catholicis ad nauseam usque obiectare non destiterunt. Tales porro aduersariis predecessores quis inuideat? . . .

Nil igitur noui a neotericis nostris hac in re prolatum, nil quod a Lutheranis et Caluinianis iam pridem preformatum, ac centies inculcatum non fuerit,  ut non semel obseruarunt eruditi Gallie theologi. Pre ceteris audiatur, qui elucidande huic Cypriani cum Stephano Romano Pontifice contentioni data opera incubuit, D. Chiconot, doctor Sorbonicus, in dissertatione Gallica sur la célèbre dispute entre le Pape S. Etienne et S. Cyprien, éuêque de Carthage, regia cum approbatione Parisiis edita an. 1725. »Lutherus, inquit, Caluinus, Antonius de Dominis et ac potissimum posterioris eui nouatores indigne abusi sunt modo quo S. martyr Cyprianus in causa Baptismi hereticorum erga S. Stephanum Rom. Pontificem sese gessit, ad labefactandam auctoritatis prestantiam que Christi uicario competit.«

Contemptissima iam incedebat tota istius argumenti moles a Lutheranis et Caluinianis fabricata, cum  recentibus Romane infallibilitatis osoribus placuit eamdem e tumulo quo sepulta iacebat, eruere, illamque nouo restitutam apparatu, multis excultam laboribus obtinenti apud Catholicos omnes doctrine obiicere. Non disquisitionibus, non uigiliis, non oleo pepercerunt, ut argumenti iampridem profligati ruinas resarcirent, rudera colligerent, ex quibus nouum machinamentum architectarentur. uerum optime conscii non posse illud consistere, nisi firmioribus quam antea fulcimentis communiretur, duo hactenus inusitata confinxerunt. Satis haud illis fuit quod Cyprianus Stephano restiterit, eumque erroris insimulauerit, que quidem ab heterodoxis iam fuerant preoccupata; ultra progressi palam asseruerunt decretum, cui reluctatus est Cyprianus solemne fuisse  Romani Pontificis iudicium, omni qua poterat auctoritate preditum, et illam tamen Cypriani intercessionem culpa omni uacasse contenderunt. Atque his quidem duobus recentis doctrine capitibus omni qua ualebant arte confirmandis toti deinceps allaborauerunt.

Quod autem ad primum attinet. Insonare ceperunt ac publice contestari Stephani iudicium tota Cathedre auctoritate fuisse prolatum  ; omni robore quod a Romano Pontifice conferri queat fuisse munitum  ; nil in eo defuisse quod in decretis ex Cathedra latis requiritur  ; tam splendida, tam magnifica, tam fastosa sunt, que pro describenda huiusce rescripti pontificii maiestate profuderunt, ut quibus hec arrident, nil ultra desiderent aut desiderare queant.

 Cum tamen optime nouissent neoterici nostri complures alios non tam magno, splendidoque uerborum apparatu, quam solidis rerum probationibus delectari,  nec eo usque attigisse, conceptam de ipsis existimationem, ut noua queque predicantibus plena fides haberetur; cum probe intelligerent non tantam esse suam ipsorum apud omnes auctoritatem, ut quam ipsi Romanis Pontificibus inerrantiam abiudicant, ipsismet illis adiudicetur, prudenter arbitrati sunt non rhetorices figuris tantum, sed et ualidis, ut possent, argumentis ostendendum esse quod de solemni Stephani rescripto iactitabant. Tanta uero fuit in iis seligendis mentis sagacitas, tanta ingenii uis et acies, ut affirmari non uerear congruentiora rei probande argumenta afferri non potuisse: quid enim magis consentaneum, quam, sicuti certis indubia, antiquis uetera probantur, sic figmentis commenta, nouis recentia confirmare? Id porro uiriliter, abundeque  prestiterunt neoterici nostri. Etenim quod a Stephano Romano Pontifice tante solemnitatis decretum prodiisset, noua res erat et hactenus inaudita. Quid ergo neoterici? Noua pariter nec prius audita ad id probandum argumenta fabricarunt, ab iis enim scriptoribus christianus tandem didicit orbis Stephani decretum in concilio Romano editum fuisse,  ad omnes ecclesias a Stephano fuisse directum ac missum  , solemni illo decreto certissimam fuisse Stephani mentem, ut omnibus omnino fidelibus fide credendum proponeret non esse denuo tingendos homines ab hereticis baptizatos, cum intra Ecclesie communionem sese recipiebant  ; que quidem omnia cum antea mortalium nemini in mentem uenerint, adduci profecto debebantur ad illud probandum,  quod nullum in antiquitate tota uestigium habebat. Hec apposite neoterici nostri, ut petitum istud a Cypriano argumentum in Lutheranis iamdudum profligatum ex hac parte suffulcirent ac corroborarent.

Ad secundum uero quod spectat, que non, bone Deus! illi dixerunt, que non cumularunt ut Cypriani in Stephanum agendi rationem non solum ab omni reatu immunem, sed et caritatis et equitatis plenam ac animo episcopali et apostolico uere dignam nobis ostenderent ac suaderent? Hec nisi legerentur, quis uspiam catholicus, quis sanus credere potuisset? Statim quo lectorem animos sibi conciliarent, nec non ad ea que pro Cypriani defensione prolaturi erant  benigne excipienda redderent paratissimos, maxima Cypriani merita commendare, immensa de Cypriano celebrare preconia adorti sunt. Quesita undique labore immenso atque congesta quecumque ad Cypriani commendationem aliquatenus conducerent, concilia tum ecumenica, tum particularia. Romani ipsi Pontifices, Ecclesie Patres et Doctores, historici Greci et Latini, quot quot esse poterant, apellati fuerunt. Adducta noua et uetera Martyrologia atque Calendaria, Missale Ambrosianum, prisce ac recentes diuersarum ecclesiarum Misse, prefationes, et ipse Canon. Citata noua et uetera Breuiaria Romana, Hispanica, Gallica, et immo relate ipsius Breuiarii rubrice, nec non uarie, ecclesiarum Litanie: laudate quoque Cypriani reliquiarum translationes, ipsius  festi solemnitates ac plures sub illius nomine ecclesiarum dedicationes, nec omissum quod ab aliquibus in S. Cypriani uigilia ieiunium actum fuerit  , et quasi tanta monumenta Cypriani magnitudinem atque excellentiam totam, quanta fuit minime satis adumbrarent ac proderent, tot illum nominibus, encomiis, laudibus absque mensura et numero cumulant, onerantque ut uix hominem fuisse credas.

Absit ut maximis Cypriani meritis, ac singulari quam apud omnes iure obtinuit uenerationi, quidquam detractum uelimus. Nobis tamen constat non paucos rerum equos estimatores tot in Cyprianum effusas sine delectu laudes ferre non posse, non ea solum de causa quod nimie laudes uexant modestos, sed quia laus omnis hyperbolica odium primo, deinde  contemptum parit. Est enim, inquiunt, in iure titulus de Pluris petitione, ut qui plus postulat, minus accipiat; nobisque a natura inditum est, ut cum aliquis plus iusto extollitur, naturali quadam propensione conemur illum deprimere. Cyprianum maximum Ecclesie africane decus et ornamentum, splendidum sui seculi lumen, grauissimum totius Ecclesie doctorem, sanctissimum episcopum, ac martyrem gloriosissimum quis non predicet, quis non predicare cogitauit unquam? Quis pariter Cyprianum tamquam fidei propugnaculum, traditionum promptuarium, discipline ecclesiastice palladium, moralis euangelice firmamentum, ac christiane doctrine mommentum non agnoscat aut non agnouerit? Hec porro quia certa sunt ac seruandos ueritatis limites minime  transcendunt, libenter et audiuntur, et a nemine non probantur. At que de Cypriano sepius ostentantur, tamquam inter Ecclesie doctores ac magistros primatum obtinente, qui ingenii sublimitate, iudicii maturitate, dicendi elegantia, doctrine puritate, eruditionis amplitudine, demum caritate, patientia, pietate, ceterisque animi dotibus ac uirtutibus uix ulli comparari possit; qui nil nisi sancte gesserit,  nil nisi recte docuerit, adeo ut »ab illis etiam leuissimis erroribus immunis extiterit, qui primis Ecclesie Patribus communes fuerunt,«  et alia id genus permulta, que uix in hyperbolico panegyrico tolerarentur, quia nimia et redundantia stomachum mouent, frigide excipiuntur, insulsa uidentur, spernuntur et irridentur. Ita plurimi ratiocinantur, qui etsi bene sciant nulli facilius ueniam concedi, quam illi qui de nimiis erga nos laudibus accusatur, in illis tamen rependendis modum a nemine excedendum esse putant.

uerum quidquid sit de hoc, quod neotericis nostris inuritur, uitio, fateri omnes debemus nil ab ipsis pretermissum, quo lectorum animos ad ea comprobanda disponerent et inclinarent, que pro Cypriani  defensione etiam leuissime suppeditarentur. Lectorum igitur animis sic erga Cyprianum dispositis et affectis, rem ipsam attingunt neoterici quos spectamus, atque Cypriani aduersus Stephanum agendi rationem uindicare modis omnibus ac defendere aggrediuntur.

uideamus nunc tandem quid pro illius Cypriani defensione protulerint neoterici nostri. Fleuriacus, sicuti suum in describendo Stephani martyrio calamum ita moderatus est, ut tantum traditionis uindicem sine minima laude morientem dimiserit, ita seipsum adeo temperauit in hac Cypriani epistola referenda, ut satis superque habuerit asserere Cyprianum in hac epistola responsum refutandum assumpsisse  . Et reuera nichil in ea Cypriani epistola uel tantisper a caritate alienum se deprehendisse nobis  significat, quando tradit Cypriani sanctitati suum errorem nullatenus obfuisse, quia non solum Ecclesie unitatem, sed et caritatem in hoc negotio semper conseruauerat  .

Fleuriaco concinit Launoius, qui Cypriani ad Pompeium epistolam celebrat ut neruosam et fortem; illa enim relata: »hec, inquit,  neruose et fortiter Stephano opponit Cyprianus;« immo posterorum iudicio memorie dignissimam illam fuisse tradit eque ac Firmiliani ad Cyprianum epistolam: »Posteri, inquit, Stephani epistolas memorie minus dignas, Cypriani uero et Firmiliani epistolas memorie dignissimas iudicarunt  .« Tillemontius qui Stephanum  etiam inhumanitatis accusare non hesitauit  lesam tamen a Cypriano ad Pompeium scribente mansuetudinem ac fraternam caritatem minime fuisse fidenter affirmat  .

Lombertus in sua prefatione prefixa operi gallice inscripto: les Oeuures de S. Cyprien, éuêque de Carthage  et Martyr traduites en français, hanc Cypriani epistolam magnanimitate ac libertate episcopali adeo dignam censuit, ut ab Augustino laudes promeruisse tradat: ea enim recitata erumpit in hec uerba: »Sic libere S. Cyprianus ac generose suam circa Baptismum opinionem contra papam Stephanum defendit, de quo a S. Augustino laudatur,« unde nil mirum, si sepius inculcat Cyprianum in hac de Baptismo concertatione »maxime moderationis specimina semper dedisse.« Enumeratos hactenus Cypriani uindices superauit P. Geruasius. Etenim in uita S. Cypriani, quam gallico idiomate, supresso tamen nomine, edidit, excellentem, uocat quam ad Pompeium Cyprianus scripsit epistolam, in qua elucet »uigor uere apostolicus  ; tantamque in illa unctionem ac  moderationem christianam, siue se ipsum defendat Cyprianus siue suum aggrediatur aut refutet aduersarium, inueniri contendit, ut fateri omnes oporteat Ecclesie iuribus magis quam propriis illum intendisse  ; recensitis enim iis omnibus que, ut supra uidimus, in Stephanum Cyprianus, effutiit, exclamabundus ait: »En preclarus profecto ardor ac ualde spiritualis; in sanctis illis animi impetibus dignoscitur cor amoris diuini flammis penitus accensum, ac nichil aliud spirans quam domus Domini gloriam ac pulchritudinem  .«

Demum pretermissis aliis nonnullis id generis scriptoribus, Dupinus in sua Bibliotheca Eccles., nobis significat totidem fuisse ueritates, quidquid in Stephanum Cyprianus congessit; immo ueritates, quas  Stephano licet ingratas, ipsi tamen obiicere teneretur Carthaginensis episcopus, et quantum potuit, consueta sua iucunditate, temperare curauerit. Ubi enim cum Tertulliano Cyprianum comparat, ab illo scribit aduersarios iniuriose tractari; »at S. Cyprianus, inquit, longe moderatior, si quando suis aduersariis ueritates que ipsi displiceant dicere tenetur, eas, quantum potest, sua iucunditate temperat  ; unde licet Stephanum in suo responso magne duritatis insimulet  , nichil tamen in Cypriani ad Pompeium epistola notauit, quod moderationi minus consonum uideretur  , in quo socium habet Adrianum Baillet in uitis Sanctorum  .

 Hec et alia multa id genus, nouaturienses theologi pro uindicanda Cypriani in Stephanum agendi ratione, que quidem si cuipiam inflata et exagerata uideantur, eo solum nomine sint uituperanda quod ueritatem offendant, utcumque tamen toleranda, quod nullius famam, nullius dignitatem, nullius sanctitatem directa saltem fronte impetant. uerum hos intra limites contineri nequaquam ualuit effrenis aduersariorum in laudanda Cypriani agendi ratione labor et impetus.

 Mitto insulsam illam affectationem, qua sepius inculcant, ac fusiori etiam probare calamo nituntur, Cyprianum uidelicet longe pluris quam Stephanum in Ecclesia fieri  . Dudum est ex quo male olent, uixque ac ne uix quidem in panegyricis oratorum declamationibus sanctorum ille uirorum quos suis fastis adscriptos Ecclesia ueneratur, comparationes, et iniuriose utrisque de utrorumque meritis contentiones, eo collimantes, ut alterius sanctitas alterius attenuatione augeatur.

Negligo pariter tot neotericorum conatus in amplificanda eorum multitudinem quos Cypriano potius, quam Sthephano complausisse scribunt Tillemontius  , Dupinus  , Launoius  , P. Geruasius  , ex quorum calculo sequeretur Dionysium Alexand., Dionysium  et Philemonem, presbyteros Romanos, Hyeronimum, Athanasium, Optatum Mileuit.; synodum Nicenam, Basilium, Gregorium Naziazenum, Cyrillum Hierosol., Gregorium Nyssenum, Ambrosium, Augustinum, Theodoretum, Romanam sub Gelasio synodum, Fulgentium Ruspensem episcopum, Gregorium Magnum, synodum Quinisextam, Cypriano potius quam Stephano adhesisse. Ecquis enim uero tot conatuum, tot laborum fructus? Quod sentio libere profero in congerendis tot in Stephanum aduersariis manifestarunt neoterici, quo fuerint erga Stephanum sicuti erga tot Patrum memoriam, spretis historie ac equitatis legibus animo affecti.

Hec inquam aliaque similia pretermitto, que cum sequentibus comparata leuiora sunt, quam ut morari  nos debeant. Quid igitur de Stephano Pontifice maximo, traditionis apostolice uindice ac martyre sanctissimo tradunt, qui Catholicos, qui humiles filios, qui moderatos scriptores se esse profitentur ac uideri uolunt?

Stephanus, inquiunt neoterici nostri, indigne penitus erga Cyprianum se gessit  , ad Cyprianum scripsit Epistolam indignam prorsus que a Romano Pontifice ad Carthaginensem scriberetur  , superbam et iniuriarum plenam  , magnopere contumeliosam  . Stephanus fastum tumide ac dominatum affectat  , imperantem ac tyrannum agit  , magna inhumanitate Cypriano respondet  , inhumanum ualde erga Cyprianum se prebet  . Stephanus Cyprianum  inauditum iudicat et damnat  , ipsum uocat pseudochristum, pseudoapostolum, dolosum et perfidum  , Cypriani legatos contumeliosissime tractat  , ipsis pacem, communionem, hospitalitatem, uictum non negauit solum, sed negari ab omnibus precepit  . Stephanus zelum presefert quidem, sed ad omnia promiscue deuastanda unice idoneum  : hic Stephani zelus imperatorem mouit ad Ecclesiam crudeliter persequendam  . Stephanus quam plures ecclesias tyrannice opprimebat  , nullam Ecclesie unitatis rationem habet, quam scindere flocci facit  . Stephanus non unum uel duos dumtaxat, sed tres errores fidei catholice aduersos docuit in suo rescripto ad Cyprianum  .

Integerrimam Stephani uitam tot conuiciis dilacerasse,  tot onerasse criminibus haud satis habuerunt neoterici, sanctam et ipsius mortem aggrediuntur, gloriosi martyrii palmam, immo sanctitatem ipsam Stephano eripere tentant; modo significant acta martyrii S. Stephani satis, authentica non esse, ut in historia fidem mereri debeant  ; modo contendunt aliquem dubitandi locum esse, utrum Stephanus uere martyr extiterit  ; hic subiiciunt S. Augustino ac uincentio Lirinensi perspectum non fuisse, quod Stephanus martyr exstiterit  ; illic tradunt iure credi posse Stephanum in carcere uel alio modo minus illustri obiisse, non uero per iudicis sententiam ac persecutorum manu quod solum pro uero perfectoque martyrio tunc temporis habebatur  At qualecumque tandem martyrium Stephanus pertulerit, illud  saltem pro Christi nominis confessione passus est? Nequaquam iuxta Dupinium, illud, inquit, passus est, quia in cemeterio inuentus est contra ualeriani Imperatoris iussum qui cemeteria a Christianis frequentari sub pena mortis edicto prohibuerat  . At demum pro Christi nominis confessione Stephanus non interierit, uere martyr non exstiterit, indubia saltem erit illius sanctitas? Immo maxime dubia ac nullo nixa fundamento, si Lomberti ualeant effata; que  enim Stephanus contra Cyprianum gessit nec martyrio iuxta Lombertum expiari poterant, nisi Stephanus ante mortem pacem cum Cypriano, aliisque episcopis fecisset, ac caritatis et unitatis nexus, quos ipse disruperat cum ipsis adstrinxisset  . En igitur totum Stephani sanctitatis fundamentum in ipsius cum Cypriano reconciliatione constitutum, in hac inquam reconciliatione, cuius nec apud ueteres nec apud recentes aliquod exstat uestigium ideoque maxime dubia, ne plus dicam et incerta; tam igitur suspecta, dubiaque nobis erit Stephani sanctitas, quam huiusmodi a Lomberto preformata Stephani cum Cypriano ceterisque reconciliatio, a qua nimirum tota pendet Stephani sanctitas, et sine qua nec ipsum Sthepano profuisset martyrium.

 His mediis tam portentosis nouam huic argumento uim, nouumque splendorem indere susceperunt, quibus roboratum, inuictum ac euidens illud asserere ac ubique predicare non dubitant. Utris uero gloriosius extiterit, an Lutheranis et Caluinianis illud argumentum excogitasse, an neotericis nostris dirutum illud tam preclare restaurasse, iudex ille sit, qui neutrius glorie inuideat; quamquam fatendum ingenue sit S. Stephanum Romanum pontificem a Lutheranorum et Caluinistarum nemine tam male tractatum fuisse, quam a nonnullis et neotericis nostris scriptoribus.

uerum ultra metas progressi sunt, qui nobilissimo, et quidem primeue antiquitatis Ecclesie doctori, qualis fuit Cyprianus, ignotum penitus fuisse quod Petri successoribus asseritur fidei indeficientis priuilegium  Catholicis suadere per fas etiam et nefas susceperant. Quid amplius igitur neoterici, ut nonnullos hac in re fallerent incautos? Probe conscii quanto apud Catholicos in pretio haberentur Gallorum theologorum ac Parisiensium doctorum opiniones, huc et illuc spargere ceperunt huiusmodi argumentum sapientissimis illis sacre theologie magistris ualidissimum ad impetendam Romani Pontificis inerrantiam uisum fuisse. Sic quod rei deerat tanto nomine ac titulo compensandum esse iudicarunt. Fatenda res est Neotericorum uotis non parum successit artificium. Exteri quamplures, quibus sepe non uacat ac frequentius liberum non est tot Gallie doctorum uolumina perlegere, aliorum ex suo candorem dimetientes, rem magna fidentia testantibus bona fide  crediderunt; atque exinde Gallie theologos tamquam huiusce argumenti patronos habentes obscuratam ac imminutam in recentioribus, que ueteres Gallie doctores commendabat iudicii grauitatem ac maturitatem  dolere atque deplorare uisi sunt, atque uidentur. E Gallia etiam non pauci in Parisiensium doctorum scriptis non satis uersati neotericis hac in re faciliores aures pariter accomodarunt, unde tanta magistrorum suorum, a quibus recedere nefas ducitur, auctoritate abrepti, istud argumentum ad impetendam inerrantiam Pontificiam efficacissimum et ipsi sine ulteriori inquisitione dixere, atque contendere sepius audiuntur.

Nouissimus iste fuit ceterisque felicior neotericorum ausus, ut argumento predilecto uires aliquas, quas per sese ipsum non habebat impertirentur. Temerarium adeo inceptum ferre non potuimus, nempe quo germana celeberrimorum scriptorum doctrina adeo deprauaretur, ut aduersa penitus ipsis  affingeretur. Periniquo passus sum animo Parisienses doctores eo usque denigratum iri, ut uetulam Lutheranorum cantilenam a Catholicis omnibus irrisam ac contemptissimam placere ipsis, probari ac recantari diceretur. Dolebamus eam Gallie theologis inuidiam conflari, que ipsos tamquam filios a patribus degeneres, Patrum sapientia ac iudicii maturitate destitutos exteris exhiberet, ac proinde querimonias exterorum et exprobrationes in ipsos concitaret. Permoleste cernebamus tot iuniores Sorbonne baccalaureos, ementita suorum magistrorum auctoritate deceptos, bona fide credere, Cyprianum Pontificie infallibilitati repugnasse, quod auitum et innatum ad tuenda Sedis Apostolice iura ipsorum ardorem minuebat non parum ac remittebat.

Ut itaque nostro pro asserendis ac magis magisque  firmandis sacris Apostolice Sedis iuribus ac diuinis priuilegiis studio nostreque de Gallie theologis, quo meliori modo possumus, benemerendi uoluntati faceremus satis, germanam Gallie theologorum hac in parte sententiam pendere atque a nouissima impostura uindicare suscepimus. Quid ergo? An non Gallie doctores Cypriani factum ad impetendam Romani Pontificis inerrantiam idoneum aptumque diiudicant? Immo ineptissimum ac futilissimum illud esse demonstrant. Easdem doctissimi Gallie theologi, quas ceteri catholici doctores ad exsufflandum et profligandum, quo ex Cypriano Lutherani primum et Caluiniani, deinde neoterici in supremam et immotam Romani Pontificis auctoritatem arietant argumentum, responsiones afferunt atque suppeditant: he uero  tam solide, tam decretorie sunt ut magis esse non possint. Ita se habent grauissimi uiri, quidquid in contrarium adducant ac fabulentur neoterici, atque illud est quod probandum aggredimur ac difficiliori cuicumque suadere confidimus.



COMPENDIOSA STEPHANI SANCTISSIMI MARTYRIS AC ROMANI PONTIFICIS uITA A uETERUM MONUMENTIS EXCERPTA.


 Stephanus natione Romanus ex patre Iulio  antequam  ad supremum Ecclesie uerticem attolleretur  in clerum Romanum cooptatus Cornelii primo, deinde Lucii Romanorum Pontificum fuit archidiaconus  , in quo officio talem se prebuit Cornelio, ut ipsum pre omnibus dignum censuerit, cui tutius »omnia Ecclesie bona ante suam passionem traderentur  .« Lucio uero ita se probauit, ut ipsum ex omnibus unum ad sustinendam difficillimis temporibus nutantis Ecclesie molem deligeret: »hic enim, inquit Anastasius, potestatem dedit omnis Ecclesie Stephano archidiacono suo dum ad passionem pergeret  : uel iuxta Eusebium  , moriens episcopale officium Stephano dereliquit.«

Lucio, gloriosa morte defuncto, successit Stephanus  . Ecclesia a persecutionibus respirante, ac pacem sub ualeriano ad tempus obtinente, maiorem  sanctus Pastor agendi libertatem nactus ad remotissimas quoque per orbem Ecclesias sollicitudinem uertit: »omnibus Siriarum cum Arabia prouinciis non semel, sed identidem necessaria suppeditans  ;« quorum autem corporibus tanta caritate ac liberalitate sanctus Pontifex subueniebat, animos etiam benignis ac salubribus scriptis solari, et ad pietatem excitare studebat, teste Dionysio, citatis modo uerbis hec subdente: »et quibus litteras nunc scripsistis.«

Marcianum Arelatensem in Gallia episcopum Nouatiano plurimum studere non sine Ecclesie detrimento Stephano significauit una cum ceteris prouincie episcopis Faustinus Lugdunensis antistes  . Stephanum autem pro rei grauitate mature procedentem,  ac in excommunicandis et deponendis episcopis non festinantem per epistolam adit a Gallis incitatus Cyprianus, ipsum interpellans »ut in prouinciam et ad plebem Arelate consistentem litteras dirigeret et quidem plenissimas, quibus abstento Marciano alium in locum eius substitueret  ;« quare autem uellet tam seuera et graui censura in Marcianum animaduerti, disertius exponit sub epistole finem; quod nimirum uindicandus esset Romanorum Pontificum honor, a quorum ille »de recipiendis lapsis« decretis pertinaciter dissentiebat: »Seruandus est enim, inquit, Antecessorum nostrorum beatorum martyrum Cornelii et Lucii honor gloriosus, quorum memoriam cum nos honoremus, multo magis tu, frater carissime, honorificare et seruare grauitate et  auctoritate tua debes, qui uicarius et successor eorum factus es. Illi enim pleni Spiritu Dei et in glorioso  martyrio constituti dandam esse lapsis pacem censuerunt.«

Cyprianus interea adeo non dubitabat, quin Stephanus, re ad tantam lucem iam prouecta, ipsius consilio et hortatu litteras ad prouinciam et plebem arelatensem mitteret, quibus et Marcianum abstineri, et alium episcopum in eius locum substitui preciperet, ut et quis fuerit substitutus sibi significari roget his uerbis: »significa plane nobis quis in locum Marciani Arelate fuerit substitutus, ut sciamus ad quem fratres nostros dirigere, et cui scribere debeamus  .« Deiectum autem e sede tunc Marcianum a Stephano fuisse tota silet antiquitas; at illud indicio esse potest, quod nomen eius in antiquis Arelatensis ecclesie diptychis a Mabillonio editis  non legatur.

 Eodem circiter, ut creditur, tempore preclarum auctoritatis ac sue clementie specimen dedit piissimus Pontifex in causa Basilidis Legionis et Asturice in Hispaniis episcopi. Hic cum ob uaria crimina, quorum accusabatur, ab episcopatu a suis depulsus esset, eiusque loco Sabinus fuisset suffectus sese Romam ad Stephanum contulit, a quo ut in suam sedem restitueretur obtinuit  . Cyprianus, cum Basilidem omnium, quorum accusabatur criminum reum existimaret, et aliunde Stephani equitas adeo sibi nota esset, ut ipsum facinoroso patrocinari uoluisse nullatenus suspicaretur, Stephanum a Basilide in hoc negotio fuisse deceptum censuit, quod Stephano accidere potuisse contendit, ut pote longe ab Hispania posito et geste rei ac tacite ueritatis ignaro  .

 Si reuera Stephanus in hac re, ut putauit Cyprianus, circumueniri se passus est, non propterea grauis, aut etiam leuis negligentie illico culpandus, cum experientia constet uel diligentissimo nonnumquam cautissimoque obrepi solere; maxime si, ut Stephanus, ea plenus est caritate que omnia credens nec cogitans malum, reis magis quam actoribus indulgere studet; sed nescio an Cyprianus potius, quam Stephanus in hoc negotio fuerit deceptus; quidquid enim Cyprianus in hac Epistola de Basilidis criminibus statuit, statuit parte altera inaudita, hoc est ex sola relatione legatorum qui erant episcopi depositis  substituti, et ex litteris eorum, qui hos deposuerant, illos substituerant; at hi profecto in causa propria testes non erant idonei, et eque imponere  Cypriano poterant, ac Stephano Basilides. Ab Hispania longe quidem positus erat Stephanus; at Hispanis non adeo propior Cyprianus, ut que Romam inde penetrare poterat fallacia, non potuisset etiam Carthaginem; cum maxime tam rara Carthaginenses inter et Hispanos nullo iurisdictionis uinculo colligatos, quam frequentia Hispanorum cum Romanis, quibus et ciuili et ecclesiastica potestate suberant, haberentur commercia; crediderim potius quod in Hispania agebatur  multo melius Rome sciri ac examinari potuisse a Stephano, quam Carthagine a Cypriano.

At fuerint, si placet, Basilidis crimina Cypriano magis, quam Stephano probata, ideone deceptus, uel incautus Stephanus, quia illum sedi sue restituit? Nullo modo. Cum enim Basilidis depositio ab Hispanis facta fuisset, non consulta Sede Romana, ad quam huiusmodi cause referende erant teste ipso Cypriano  , idque ignorare non potuerit S. Stephanus, Hispanorum acta rescindere debuit, saltem quoad illi causam ordine legitimo, hoc est conscia et probante Sede Apostolica denuo instaurarent. Qui plura de hac re desiderat, consulat eminentissimum Aguirrium  .

Hispanorum uix sedauerat, aut sedare tentauerat  turbas religiosus Pontifex, cum grauiores Africanorum et Orientalium compescere cogitur, et pro sua, que limites non agnoscebat, pastorali sollicitudine illos ab errore reuocare nititur. Cum enim Cyprianus postposita antiqua et uniuersali, quam ubique intuebatur Ecclesie consuetudine  , subintroductam ab Agrippino predecessore suo de rebaptizandis ab hereticis baptizatis nouitatem sequi et amplecti maluisset  , ad hanc stabiliendam ac dilatandam duas Carthagine cegit synodos, in quibus statuit una cum ceteris cepiscopis congregatis Baptismum extra Ecclesiam susceptum in ea repetendum esse  . Res hec magni ponderis erat, et »ad sacerdotalem auctoritatem et ad Ecclesie catholice unitatem ac dignitatem, propius pertinebat,« quam ut inconsulto Rom. Pontifice  executioni demandaretur, ideoque de hoc negotio »Stephano maxime scribendum esse ac cum ipso conferendum« merito iudicarunt episcopi Concilii Carthaginensis  . Synodicam igitur ad Stephanum dirigunt epistolam, in qua ipsum rei geste certiorem faciunt, et commendata Stephani »grauitate, sapientia nec non sue religionis ac fidei ueritate« ipsi significant se nullatenus dubitare, sed »credere ipsi placitura que et religiosa pariter et uera forent  ;« qualia nempe esse putabant, que in causa Baptismi hereticorum statuerant.

Sanctus Pontifex ubi tantos non solum in Oriente, quod iam resciuerat, sed et in Africa, tamque citatos ad proscribendam apostolicam traditonem agitari motus cognouit, idque a presulibus eximia sanctitatis  doctrineque fama pollentibus, perspexit continuo quo spectabiliores erant episcopi, qui Ecclesie traditionem conuellere nitebantur, eo grauius Ecclesie imminere periculum, tantique mali labem, que magnam Africe, nec non Cilicie, atque Capadocie partem  iam infecerat, queue in finitimas peruadere non desistebat prouincias, breui Africam totam, totumque Orientem fore perdituram, ideoque necessarium esse prouidus intellexit non qualecumque, sed efficax iuxta promptissimumque tanto malo remedium; qua itaque in Cyprianum, aliosque episcopos auctoritate pollebat opportune utitur nulla contradicendi libidine, sed uno traditionis seruande studio: »dignum nimirum existimans si reliquos omnes tantum fidei deuotione uinceret, quantum loci auctoritate superabat  , ipsique per Epistolam  precipit  nil esse in hoc negotio innouandum, precipit, inquam, ut bonus pater, qui nil filiis, ubi etiam oportet, precipere uult, quin et precepti equitatem afferat, modesteque exponat. Cypriano enim significat sue opinioni contrariam  esse antiquam, que uigebat, et quam Cyprianus ipse »ubique intuebatur« Ecclesie traditionem seu consuetudinem  : quo sane argumento »humanas«  quibus Cyprianus, aliique nitebantur rationes solide euertebat. Quis enim nesciat rationem omnem humanam Ecclesie traditioni concedere debere, ac suspectam, ut mitius loquar, habendam esse rationem, que tante auctoritati aduersatur. Hanc insuper traditionem confirmat ipso hereticorum exemplo, qui ad se uenientes non rebaptizabant  . Absurdam quidem hanc Stephani rationem censebat Cyprianus; uerum, ut obseruabat, non tam pridem uir eruditus, de illa longe aliter iudicabunt, qui eam attentius expenderint; cum enim ab Ecclesia recesserint omnes heretici, mirum non est eos de doctrina  illius non nichil retinere, immo nullus re ipsa est, qui non aliquid ex ea retineat; cum igitur quantumuis inter se dissidentes, in aliquo cum Ecclesia consentiunt, hoc ab Ecclesia sibi traditum retinuisse, merito affirmantur, ac proinde non immerito antiquam Ecclesie, quam Stephanus asserit consuetudinem uel ipsa hereticorum praxi confirmat; en Stephani uerba, que sola nobis supersunt Cypriano ea referente in Epistola ad Pompeium LLXIu. »Si quis ergo a quacumque heresi uenerit ad nos, nichil innouetur nisi quod traditum est, ut manus illi imponantur in penitentiam, cum ipsi heretici proprie alterutrum ad se uenientes non baptizent sed communicent tantum.«

Hec Cypriano scribit Stephanus stylo, qui preter  »grauitatem sapientiam ac Religionis ueritatem,« quam in ipso Cyprianus commendabat  nil sapiat, nisi modestiam eo laudabiliorem, quo tunc temporis episcopi in hac questione dissidentes »presumptionis, pertinacie et peruersitatis« se se inuicem insimulabantur  .

 Tandem ne quid omitteret uigilantissimus pontifex, quod Cyprianum, aliosque rebaptizantes ab exitiali errore latius in dies serpente reuocare posset, ipsis »denuntiat sese ab illorum communione discessurum«  , si in sua sententia persisterent; ut nimirum quos paterno precepto, ac rationum, quas attulerat momentis minus permouisset, minis saltem, ad errorem deponendum excitaret. Hec pro uindicanda aduersus Cyprianum, aliosque rebaptizantes antiqua et uniuersali Ecclesie traditione Stephanus Romanus pontifex, nec plura iuxta probata ueterum omnium monumenta  .

 Tam laudabile Stephani pro auita religione seruanda studium nouitatem amantibus ac errantibus displicuit. Pastoris uox ab iis, qui de una agi disciplina male credebant non auditur, contemnitur; Romanus ipse Pontifex arguitur iniuriis, contumelis afficitur  uerum Stephanus spretus, iniuriose tractatus et lacessitus nescit irasci, nescit indignari, nescit conqueri, irritari non ualet, omnia fert, omnia sustinet, omnia patitur »omnia bono pacis et unitatis tolerat  .« Non iudicem, non Pontificem maximum, non spretum, non offensum se cogitat, ut paterne ac christiane caritati unice intendat; filios errantes, inobtemperantes, ac contumeliosos non increpat, non obiurgat, non punit, sed »uir ubique magnus ac magna caritate preditus  .« sollicita pietate tolerat  ,  mansuetus et humilis non studet iniurias repellere, uel esum honorem uindicare, sed »studet seruare unitatem spiritus in uinculo pacis  .« Senserat quam »perniciose dissensionis periculum haberent, que in ipsum irritati effuderant« aduersarii  ideoque omnia sub uelo silentii, sub uelo caritatis tegit: os suum nec aperit, ut suam defendat innocentiam, uni Deo sue iustificationis curam reliquens; non propriis, sed Ecclesie bonis, paci, non sue defensioni uigilat, et una »pax uicit in ipsius corde  ,« non desperans sua tandem patientia ac longanimitate aduersariorum corda mouere, ipsosque ad meliorem frugem reducere, quod ut a Deo impetraret bonis operibus magis ac magis abundare nitebatur.

Interim enim, dum magni a rebaptizantibus motus  in Africa et Oriente excitantur, ipse domi »monitionibus sanctis et eruditione Scripturarum omnes imbuebat  ,« ceterisque eo grandior, quo sibi uilior commissum gregem celesti doctrina pascere non solebat, nisi premissa sue indignitatis confessione: se audiri rogabat non ut pontificem, non ut magistrum, non ut pastorem, sed ut peccatorem; »Filioli mei« humilis inquiebat, »audit me peccatorem«   qui autem omnes Christo lucrifacere contendebat, non fidelibus tantum erudiendis ac sanctificandis, sed et gentilibus ad fidem conuertendis totus allaborabat; quot uero, quantique fuerint apostolici tunc temporis sanctissimi pontificis labores, referunt acta Hippolyti, Eusebii et sociorum, in quibus etiam uidere est Stephanum ipsum Ethnicis baptizandis ita occupatum, ac si uel nichil negotii haberet, uel presbyteri deessent, quibus eam curam committeret, dum uacaret ipse grauioribus. Irritos Deus noluit tot Stephani labores: optata Stephano concessa merces »crescente in dies Christianorum numero  «

His deditum sollicitudinis pastoralis, ac zeli apostolici officiis Stephanum excepit epistola Dionysii magni Alexandrine urbis episcopi. Cum enim ad  preclarissimi huius antistitis notitiam peruenissent hinc et inde in rebaptizantium negotio gesta, facile intellexit quam graui dolore Romani pontificis animus affectus esse debuerat, iustamque timendi causam inuenit Stephanum a rebaptizantibus spretum, iniurioseue tractatum tandem moueri posse ad penas, quas illis minitatus fuerat infligendas; idcirco pro sua erga Stephanum singulari dilectione illius merorem subleuare per litteras accelerat, ipsiusque clementiam pro rebaptizantibus implorat: quod enim tanto ecclesiarum pacis amatori pontifici pergratum maxime futurum non ambigebat, ipsi sollicite nuntiat »cunctas per Orientem et ulterius positas Ecclesias, que prius« ob Nouatiani prauitatem »erant discisse nunc tandem ad unitatem reuersas esse, et  omnes ubicumque Ecclesiarum antistites unum idemque sentire et ob redditam insperato pacem incredibili gaudio exsultare  ;« nec sine iucunditate in memoriam ipsi reuocat quanta caritate ac liberalitate remotissimis Syriarum et Arabie prouinciis omnibus tum litteris, tum nummis sepius succurrerit, quas ob hanc concordiam ubique letitia gestire ipsi significat  . Denique omnia de pacifici pontificis bonitate sibi pollicitus, minarum, quas rebaptizantibus intentarat, executionem suis precibus auertere confidit »pro illis Stephanum rogans atque obtestans  .« Hanc Dionysii spem non fefellit euentus, cum Stephanus »uir magna caritate preditus, rebaptizantes in caritatis patientia sollicita pietate tolerauerit  «.

Immanis, que seuiebat in dies aduersus Christianos  ualeriani imperatoris persecutio Stephani zelum, curasque pastorales non minuit, sed auxit: eo fortior, quo maioribus premebatur angustiis, eo uigilantior,  quo grauiora instabant pericula, illuxit tunc, calamitosissimis nimirum temporibus, quanta esset pontificii animi magnitudo, quantus pastoris in greges amor, quanta sollicitudo, quanta in ferendis laboribus constantia, quantus denique paterne erga omnes caritatis ardor. Quibus enim conatibus tyrannus dispergere, ille colligere dilectum gregem allaborabat, quesitos ubique »Christianos in martyrum cryptis ac cemeteriis congregans, ut omnes de regno Dei et uita eterna doceret  ;« hic uero eos hortari non desinebat,  ut pro Christo martyrii coronam alacriter susciperent: »fratres, inquiebat, et commilitones mei, respuite facultates terrenas, ut regnum celeste percipiatis; nolite timere principes seculi, sed orate Dominum Deum Celi, et Iesum Christum Filium eius qui potens est nos omnes eripere a manibus inimicorum et diaboli seuitia et sue gratie sociare;« tanta uero Stephanus in docendo et in exhortando gratia ac sapientia pollebat, ut »ex paganis ipsis multi concurrerent ut audirent uerbum eius.« Que uero fuerit Stephani sermonum efficacia, probat numerosa illa paganorum multitudo, que Stephano audito religioni christiane sine mora nomen dabat, quosque omnes indefessus pontifex non alienis, sed propriis manibus »sacri Baptismatis mysteriis consecrabat;« probant et ille Christianorum generose uoces, quibus Stephano  fidei necessitatem, aliasque uirtutes commendanti succinebant »Nos desideramus et facultates terrenas derelinquere, etiam et sanguinem propter nomen Domini nostri Iesu Christi fundere, si tamen eius meremur gratiam adipisci.«

Ut autem fortes ac constantes redderet S. Pontifex illos pietatis sensus, quos crebris exhortationibus in fidelium corda excitabat, ac ingerebat, sepius »pro illis sacrificium Deo offerebat« curabatque ut »omnes corpore et sanguine Christi participarent.« Tantaque ipsis uirtutum omnium exempla prebebat, ut Romanis, oculatis nempe testibus »Spiritus sancti gratia repletus,« ueluti alter Stephanus protomartyr uideretur, ac diceretur. Sic uerbo, opere et exemplo gentiles  ad fidem conuertere, fideles in fide corroborare, ac ad martyrium fortiter obeundum disponere Stephanus R. pontifex enitebatur. Tot ornatum uirtutibus pontificem, et miraculis clarescere Deus uoluit; quam enim suis exhortationibus Christo per Baptismum generat Lucillam Nemesii Tribuni »filiam ui suarum orationum a natiuitate cecam« etiam »illuminat.« Non mirum igitur si sub tanto pontifice tot uiderit Roma, tot celebret Ecclesia generosos Christi atletas, qui ad agonem usque pro Christo certauerint, qui spretis minis sicut promissis, blanditiis, honoribus, diuitiis eque ac tormentis superatis, martyrii palmam tunc fuerint consecuti, quorum »corpora« sicut ubique »requiri curabat,« ita »sepelire ipse« pontifex humilis ac religiosus »non dedignabatur.«

Tot pro seruanda ac propaganda religione christiana  exantlatis laboribus, tot sustentis angustiis, pluribusque institutis episcopis, presbyteris ac diaconibus  ; ac superato iam exilio, teste Anastasio  Stephano iam nichil supererat, quam tandem illam pro ouibus animam ponere, quam perdere pro illis numquam timuerat,  cruentoque sacrificio sese uictimam Deo placentem offerre, qui incruentis toties sese immolauerat: hoc unum Stephano restabat ardentissime erga Deum et homines sue caritatis prebendum specimen: hoc unum pulcherrimum Deo, et hominibus dandum a pontifice maximo spectaculum; Stephano datur occasio, occasioni Stephanus non defuit; pro Christo, pro grege moritur qui pro Christo, pro grege semper uixerat; quemque tot sudoribus sibi creditum agrum irrigauerat, suo etiam sanguine fecundari non recusat, gloriosoque martyrio sanctissime ac laboriosissime uite finem imponit.

Cum enim ualerianus imperator accepisset Stephanum »suis persuasionibus atque adhortationibus« populo ab idololatria reuocando incumbere, missis militibus  illum comprehendit; comprehensum pastorem »Christianorum plurimi sequebantur a longe cum lacrymis;« ad tyranni tribunal adductus palam confitetur »Christum Iesum Filium Dei Deumes se cum Patre et Spiritu sancto;« ualeriano libere declarat »demonia« esse que a paganis »adorabantur idola,« seque Romanos »monere atque hortari, ut, illis derelictis ad Deum uiuum et uerum creatorem celi et terre redirent.« Auditum Stephanum iubet imperator in fanum Martis deduci, ubi, si illi sacrificare nollet, capitis sententia puniretur; sanctus Pontifex ibi »leuatis, ad celum oculis« orationem ad Deum coram omnibus effundit; ac repente de celo tactum est delubrum et idolum, et magna ex parte corruit, quod cernentes milites pauefacti fugerunt; Stephanus uero,  suis comitatus ad sancte Lucine cemeterium se recipit, ibique fidelibus »ut bonus pastor multis consolationibus, atque exhortationibus« ad martyrium accensis »obtulit sacrificium Deo omnipotenti.« Hec audiens ualerianus milites rursus ad eum capiendum mittit, qui Stephanum inueniunt sacrificium Deo offerentem, qui »intrepidus et constans ante altaris solemnia et iugiter cepta perficiens eodem loco, sic in sua decollatus est sede  sub die quarto nonarum augustarum. Factus est autem maximus Christianorum planctus, qui talem pastorem cum gloria martyrii premiserunt ad celestia regna.« Sepelierunt autem eius  corpus cum ipsa sede »sanguine eius conspersa« in eadem crypta, que est in cemeterio Callixti, uia Appia.

Hec S. Stephani Romani illo nomine primi pontificis uite Coronides. Hec precipua gesta inclyti illius fidei apostolice defensoris, quem uniuersa Ecclesia tamquam martyrem gloriosum iugiter coluit et colit, Latina quidem die 2 Augusti, Greca uero eodem die, uel sequente, uel etiam 30 Augusti et 7 Septembris, ut uidere est in diuersis Grecorum fastis apud Bollandi continuatores ad diem secundam Augusti, huic porro Ecclesie iudicio de Stephani martyrio tota suffragatur antiquitas.

Stephanum enim martyrio fuisse coronatum, martyrem fuisse ueterum nullus negauit umquam, aut dubitauit; testantur uero germana Stephani Acta, ut uidimus.  Martyrologium S. Hieronymi apud Florentinium, missale Ambrosianum, Liber pontificalis sub nomine Damasi pape apud Labbeum, S. Gregorii liber Sacramentorum, martyrologium Romanum uetus octauo circiter seculo conscriptum; S. Paulus R. pontifex in suo diplomate pro translatione reliquiarum S. Stephani: Anastasius bibliothecarius, ubi de Stephano; uenerabilis Bede martyrologium, menologia et menea Grecorum, menologium etiam Basilii imperatoris; martyrologia Adonis, Usuardi, Notkeri apud Canisium, Rabanus archiepiscopus, Moguntinus in suo martyrologio; Waldelbertus, Ordericus uitalis in lib. Eccl. Histor., Metaphrastes apud Lypomanum, S. Petrus Damianus sermone 38 de S. Stephano; hodiernum  martyrologium Romanum, martyrologium Gallicanum, etc. Id pariter confirmant sacra et peruetusta plurium in Italia, Sicilia, Hispania, Germania, Lotharingia, Belgio ecclesiarum monumenta, in quibus fit mentio reliquiarum S. Stephani »pape et martyris que ibidem cum magna ueneratione asseruantur.« Una tandem omnium de Stephani martyrio hactenus erat sententia, quando neotericos quosdam etate nostra non puduit Stephani martyrium uetustissimis tot per Ecclesiam uniuersam testimoniis assertum in dubium reuocare, eo quod S. Augustinus et uicentius Lirinensis nil de Stephani martyrio scripserint, et in uno antiquo priuati cuiusdam Kalendario Stephanus martyris titulo non decoretur, et tandem quia S. Pontius in uita S. Cypriani Xistum Stephani successorem uocauerit  »bonum et pacificum sacerdotem ac beatissimum martyrem, ex quo inferunt arguti Pontium his uerbis uoluisse Stephanum perstringere ac negare eum fuisse beatum martyrem, que neotericorum pro abiudicando Stephani martyrio argumenta, seu potius misera perturbati animi ludibria exponere iam est refutare: qui plura ac magis testata et illustrata de Stephani martyrio desiderat, consulat inter alios Odoacrum Ilbachium in Actis sanctorum martyrum uindicatis, Rome an. 1723, excusis lib. u, cap. 6 et 7, ac precipue eruditos Bollandi continuatores ad diem 2 Augusti, quorum laboriosis inquisitionibus non parum adiutos nos hic fuisse memores et grati, candide ac libenter agnoscimus et declaramus.



APPENDIX AD uITAM S. STEPHANI ROMANI PONTIFICIS ET MARTYRIS, IN QUA IPSIUS CONTRA S. CYPRIANUM ALIOSQUE REBAPTIZANTES AGENDI RATIO uETERUM TESTIMONIIS A QUORUMDAM NEOTERICORUM CALUMNIIS uINDICATUR.


 S. Stephanus, ut uidimus, in causa Baptismatis hereticorum Cypriano, Firmiliano, aliisque rebaptizantibus precepit, ne antequam hereticos sine iterato Baptismo recipiendi mutarent Ecclesie traditionem, illisque denuntiauit sese ab illorum communione discessurum, si in sua sententia persisterent.

Qui ceco in Romanos pontifices odio abrepti illorum actis uituperandis ac diffamandis potissimum incumbere uidentur, neoterici nimirum, quos impugnamus, hanc Stephani contra rebaptizantes agendi rationem uellicare, et quo possunt dente carpere non cessant: duram, intempestiuam, precipitem et iniquam esse uociferantur. Stephanum precipiendo ac excommunicationis minas intentando et sue potestatis limites  pretergressum fuisse, et immoderate ac inique seueritas specimina dedisse contendunt, Stephani zelum damnant tamquam ad omnia deuastanda unice conducibilem; uerbo dicam, sanctissimum Pontificem impotentioris dominatus tumidique fastus, immo tyrannidis et ecclesiarum oppressionis insimulare non crubescunt.

uerum quam sane diuersum SS. Patrum ac ueterum omnium de Stephano iudicium, quam ualidum ad uindicandum  ab iis calumniis equam et sapientem Stephani contra rebaptizantes agendi rationem.

I. Enim perlegantur ueterum omnium cum Grecorum, tum Latinorum, qui res pacata ac serena mente considerabant monumenta. Perlegatur strenuus ille Ecclesie traditionum uindex episcopus Cypriano ceuus, cuius modestia et humilitas nomen nobis inuidit, in suo qui incipit: »Non debere denuo baptizari, etc.« tractatu  , consule Dionysium Alexandrinum,  Eusebium Cesariensem, Hieronymum, Augustinum, uincentium Lirinensem, Facundum Hermianensem, u. Bedam, Nicephorum Callixtum, Georgium Syncellum; uoluantur et ipsorum Donatistarum scripta, et si qui sunt alii, qui de agitata Stephanum inter et Cyprianum circa hereticorum Baptisma questione uerba fecerint; hi profecto quid hinc et inde in hoc dissidio gestum fuerit non ignorabant, sicuti notum omnibus erat Stephanum in hac causa precepisse ac minas excommunicationis rebaptizantibus intentasse, ita ex illis quamplures id passim testantur; attamen nemo Stephanum non dico inhumanitatis aut tyrannidis, sed uel minime seueritatis erga Cyprianum, et alios insimulat, nemo aliquid in Stephani agendi ratione deprehendere ualuit, quod ulla censura uel  animaduersione dignum sibi uideretur. Et certe si tale aliquid obseruassent memorati scriptores, illud profecto minime suppressissent, nec Stephano magis quam Cypriano, cuius tanta agnoscebant et predicabant merita, pepercissent, in quo tamen fuisse aliquid culpandum, aliquid corrigendum, manifestare ueriti non sunt. Quanta apud ueteres Cypriani existimatio! Quot Cypriani panegyriste! Quot Cypriani defensores! innumeros fere congessit Launoius  ; illorum tamen nec unus Cypriano intempestiuam et minus rectam pronuntianti Stephani agendi rationem suffragatur, nullus Cypriano hac in parte adstipulatur; nullus Cypriani sequitur iudicium, nullus Cyprianum eam ob causam excusat, quod Stephanus in ipsum seuerius sese gesserit. Quantum Augustini in  eleuandis ac minuendis Cypriani erratis studium! Quantus ardor! Quanta propensio! Nullibi tamen adoptat que Cyprianus pro sui defensione contra Stephanum effuderat, nullibi intempestiuum subindicat Stephani zelum, ut nimie Cypriani in ipsum commotionis culpam imminuat. Uno uerbo ueterum nemo intempestiuam aut seueram, aut minus sapientem dixit Stephani aduersus rebaptizantes agendi rationemn, ullus in Stephano aliquid reprehendendum inuenit. Qui autem Stephani agendi rationem uellicassent aut improbassent illi qui ipsam, quando opus fuit, celebrare ac commendare non omiserunt, ut modo uidebimus.

II. »Grauiter reuera Cypriano succensebat« Stephanus  , quando ipsi precepit ac denuntiauit se  ab illius communione discessurum si in sua sententia persisteret; at de hac graui Stephani successione quid putarunt tot per orbem uniuersum episcopi, qui pro sana Ecclesie doctrina cum ipso contra rebaptizantes militabunt? Illamne credebant incongruam aut intempestiuam? Numquid in eo tantum Stephano  suffragabantur, quod antiquam Ecclesie traditionem teneret, non uero in eo quod grauius Cypriano aliisque rebaptizantibus succenseret? Id quidem excogitarunt recentiores nonnulli; at nemine antiquorum refragante testatur Augustinus totam illam episcoporum multitudinem cum Stephano non tantum Baptismum Christi in nullo iterandum esse censente, sed »et hoc facientibus grauiter succensente sensisse«: libro enim de uno Baptismo contra Petilianum, cap. 14. »Stephanus, inquit, Baptismum Christi in nullo iterandum esse censebat et hoc facientibus grauiter succensebat; Cyprianus autem in heresi uel schismate baptizatos tamquam non habentes Baptismum Christi baptizandos in Ecclesia catholica existimabat: multi cum illo, quidam cum isto etiam sentiebant.«  Quot autem cum Stephano fuerint qui multi hic ab Augustino dicuntur, significat ipse scribens contra Cresconium, lib. III, cap. 3: »Proinde, inquit, si omnino iam credendum sit quinquaginta episcopis Orientalium id uisum esse, quod septuaginta Afris uel aliquanto etiam pluribus contra tot millia episcoporum quibus hic error in toto orbe displicuit.

Ante Augustinum tradiderat S. Dionysius Alexandrinus. Stephani iudicium, quo uolebat rebaptizantes, qui in sua sententia persisterent excommunicandos esse, fuisse simul iudicium et sententiam reliquorum episcoporum, teste Eusebio, lib. uII, histor., c. u, apud ualesium: »ad hunc  Dionysius secundum de Baptismo scripsit epistolam, in qua Stephani simul et reliquorum episcoporum  sententiam ac iudicium exponit;« quale autem fuerit Stephani, quod simul reliquorum erat episcoporum iudicium, que immediate sequuntur hec manifestant uerba: »De Stephano ita scribens; ante quidem litteras scripserat de Heleno et Firmiliano, de omnibus denique sacerdotibus per Ciliciam, Cappadociam, cunctasque finitimas prouincias constitutis sese ob eam causam: ab illorum communione discessurum quod hereticos baptizarent.«

Idem testatur et Nicephorus Callixtus his uerbis: »Ad Xistum secundam de Baptismo epistolam Dionysius dedit Stephani et reliquorum iudicium in ea ostendens, scripserat namque prius de Heleno et Firmiliano se cum illis non communicaturum eam ipsam ob causam quod hereticos rebaptizarent  .«

 uincentius etiam Lirinensis Stephanum Cypriano restitisse tradit, nec ignorabat quo pacto Stephanus restitisset, precipiendo uidelicet, ac minas excommunicationis intentando, quandoquidem Stephani ad Africanos epistolam refert  ; attamen huic Stephani intercessioni ceteros undique complausisse Presules affirmat his uerbis: »Stephanus apostolice Sedis antistes cum ceteris quidem collegis suis, sed tamen pre ceteris restitit  .«

III. Censuit S. Stephanus rebaptizandos non esse hereticos, insuper arbitratus est Cyprianum aliosque  rebaptizantes non esse ferendos, ideoque sese ab illorum communione discessurum, si persisterent, scripsit. Quid Ecclesia? Stephani sententiam in utroque probauit et tenuit: »Beatus Stephanus,« inquit Facundus, Hermianensis episcopus, lib. contra Mocianum, »continuo Cypriano denuntiauit quod si hoc auderent  ab Ecclesia pellerentur; et Stephani potius quam Cypriani sententiam tenet Ecclesia, non solum de non rebaptizandis hereticis, uerum etiam de rebaptizantibus non ferendis.« Damnetur igitur Stephanus a neotericis, tyrannus et immanis ecclesiarum oppressor ab ipsis uocetur, qui rebaptizantes non esse ferendos censuit; grauiori absoluetur iudicio, ab ipsa Ecclesia uindicabitur, que illius sententiam »etiam de rebaptizantibus non ferendis«  tenuit et probauit.

Iu. Stephani ad Cyprianum rescriptum, in quo precipiebat antiquam seruari consuetudinem, superbum profecto, uel iniuriarum plenum, aut Cypriani contumeliosum nec censuit omnium ecclesiarum mater et magistra Romana Ecclesia, que illius rescripti memoriam tamquam S. Stephano gloriosissimam quot annis die 2 Augusti proponit in Breuiario Romano his uerbis: »Baptizatos ab hereticis iterum baptizari uetuit  rescribens S. Cypriano uerbis illis: nichil innouetur nisi quod traditum est.«

u. De Stephani rescripto qui censuerit episcopus anonymus, qui Cypriani nouitatem tunc temporis impugnauit, ipse nobis aperit his uerbis: »In quo genere questionis  ut mihi  uidetur, nulla omnino potuisset controuersia aut disceptatio emergere, si unusquisque nostrum contentus uenerabili ecclesiarum omnium auctoritate et necessaria humilitate nichil innouare gestiuet  .« Cedo, an non satis aperte hic laudat S. Stephani preceptum illud: »Nihil innouetur?« Idque non ut suo tantum iudicio iustum, sed »et uenerabili ecclesiarum omnium auctoritate« ita comprobatum, ut »unusquisque necessaria pollens humilitate« illi acquiscere »contentus« ac modestus debuisset? Sane  nichil in mandante carpit, qui solam in subditis »hnmilitatem« desiderat et quidem »necessariam;« immo tantum illius equitatem extollit, quantum horum contumaciam carpit, dum istos »inanis glorie audacie, temeritatis,« etc. accusat, ut in ipso  tractatus aditu uideri potest. Si ergo episcopo, que suismet oculis obuersabantur referenti fides adhibenda, uides Cypriano aliisque rebaptizationis nouitatem introducentibus aduersam tunc fuisse »uenerabilem ecclesiarum omnium auctoritatem.« Quia nimirum Stephani precipientis auctoritatem omnes ille ecclesie assentiendo et approbando suam fecerant. Ex quo patet Stephani preceptum iustum, equumque illis omnibus ecclesiis uisum fuisse. Quare etiam Cypriano tanta iuxta auctorem nostrum nil in causa Baptismatis hereticorum innouandi »humilitas  erat necessaria,« nisi quia Stephanus preceperat, ne aliquid in ea questione innouaretur? Ex quo iterum apparet quanta fuerit apud citatum auctorem lati a Stephano precepti uis ac equitas.

uI. Nec Stephanum quod rebaptizantibus excommunicationem. comminatus fuerit improbabant nobiles duo Ecclesie Romane presbyteri Dionysius, et Philemon, qui teste Dionysio Alexandrino hoc idem cum Stephano sentiebant: »Antea quidem,« inquit Dionysius Alexand. apud Euseb., l. uII Hist., c. 5, »litteras scripserat  de Heleno et de Firmiliano« aliisque Orientalibus »sese ab illorum communione discessurum, quod hereticos rebaptizarent. At uide, queso, grauitatem negotii; reuera enim in maximis, ut audio episcoporum conciliis, decretum  est, ut qui ab hereticis ad catholicam Ecclesiam accedunt primum catechumeni fierent ac deinde ueteris et impuri fermenti sordibus per Baptismum purgarentur. De his omnibus ego ad illum epistolam misi rogans atque obtestans, sed et karissimis, inquit, fratribus compresbyteris nostris Dionysio et Philemoni qui prius idem cum Stephano sentiebant, deque iisdem rebus ad me scripserant, scripsi.« Dionysium et Philemonem Stephano rebaptizantibus excommunicationem minitanti »suffragatores« fuisse testimonio Dionysii Alexand. refert etiam Nicephorus Callixtus  : quanti autem ponderis sit Philemonis et presertim Dionysii Romani pro Stephano suffragium satis ostendunt, que SS. Patres ac precipue S. Basilius  et Athanasius  pro celebranda Dionysii Romani  »fidei integritate, doctrina, eruditione, sapientia aliisque uirtutibus« cumularent elogia, satis ostendunt que Eusebius post Dionysium Alexandrinum de illo nobis tradidit lib. uII, hist. cap. 7, his uerbis: »Hunc ipsum Dionysium Romanum eruditissimum  planeque admirandum uirum fuisse testimonio Dionysii Alexandrini licet cognoscere;« ac tandem ex eo dignosci etiam potest, quod Petri cathedram post Xistum II occupare meruerit.

uII. Dionysius Alexandrinus ad Stephanum per litteras sequester accessit quidem »rogans atque obtestans« ut a ferenda excommunicationis sententia abstineret, ideoque ne quod ipsis interminatus fuerat, »sese nimirum ab illorum communione discessurum,  executioni demandaret. Fusas a Dionysio preces Stephani uoluntati consonas fuisse constat ex Augustino, qui sepius testatur Stephanum cum Cypriano pacem et caritatem conseruasse, et consequenter intra solas excommunicationis minas stetisse nec ulterius progressum fuisse  . At intempestiuas fuisse has Stephani minas nullatenus asserit Dionysius, et profecto si tales illas existimasset eadem libertate, qua ipsi significabat executioni non esse demandandas, ipsi pariter aperuisset immaturas ac  minus equas fuisse, idque eo magis, quod si aduersariis nostris credimus, rebaptizantibus ipse suffragabatur; immo iustas eque ac prouidas illas Stephani minas sibi uisas esse satis indicat, cum solis precibus illarum executionem auertauere tentauerit.

uIII. Eusebius Cesariensis qui ex Dionysio perceperat et in sua Historia inseruerat Stephanum rebaptizantibus significasse »sese ab illorum communione discessurum,« recte scribit »grauissime ipsum tulisse,« aliquid a Cypriano, aliisque circa hereticorum Baptismum innouari. At nedum Stephanum aliquatenus reprehendat quod id »grauissime tulerit,« eam affert huiusce Stephani agendi rationis causam, que illius equitatem apprime demonstret. Stephanus enim iuxta Eusebium id grauissime tulit, quia ratus fuerat  nil aduersus antiquam Ecclesie traditionem esse innouandum: »Cyprianus, inquit, l. uII Hist., c. 3, nonnisi per Baptismum ab errore prius emundatos admittendos esse censuit. uerum Stephanus nichil aduersus traditionem que iam inde ab ultimis temporibus obtinuerat innouandum ratus, grauissime id tulit.« Quid porro equius ac sapientius nouitatem antique Ecclesie traditioni contrariam grauissime fere.

IX. Quid etiam de Stephano senserit S. Hieronymus percipitur ex suo aduersus Luciferianos Dialogo, in quo non semel de exorta S. Stephanum inter et S. Cyprianum in causa Baptismi hereticorum concertatione meminit. Ibi ergo »Stephanum a Cypriano laceratum« fuisse scribit, at Cyprianum a Stephano minus bene habitum sicuti non censuit, ita  nec tradidit; immo Stephani constantie ac zelo adscribit, quod irriti fuerint Cypriani pro mutanda antiqua Ecclesie tradiditione conatus: Conatus est, inquit, beatus Cyprianus contritos lacus fugere ac bibere de aqua aliena, et idcirco hereticorum Baptisma reprobans ad Stephanum tunc Romane urbis episcopum super hac re Africanam synodum direxit, sed conatus eius frustra fuit.«

Atque adeo frustra rebaptizantes Stephanum rogarunt, ut iuxta S. Doctorem suum errorem deposuerint et antiquato ueteri nouum emiserint decretum; pergit enim: »Denique illi episcopi  qui rebaptizandos hereticos cum eo  statuerant ad antiquam consuetudinem reuoluti nouum emisere decretum.« En quid lucrati sint Africani ad  Stephanum confugientes. An queso Stephani in Africanos agendi rationem uituperare potuisset Hieronymus, ex qua tantum Africani ac uniuersa Ecclesia lucrum percepissent? Tandem concludit S. Doctor post uerba modo citata »quid facimus? Ita et nobis maiores nostri, et illis sui tradidere maiores.« Ex quibus Hieronymi uerbis, intelligis imitandum ab ipso Luciferianis proponi Stephani zelum ac studium in conseruandis ac posteritati transmittendis, que ipse a suis maioribus acceperat, ex quo rursus colligitur quam fuerit alienus S. Doctor ab illorum sententia, qui Stephani zelum traducunt, ut precipitem, ac ad omnia deuastanda unice idoneum.

X. Pro Cypriano defendendo ac excusando proniorem.  ac illustriorem Augustino neminem ostentat antiquitas, quot in eo fuerint Augustini conatus, qui zelus, qui ardor, que facundia atque constantia, solus ignorat qui in ipsius scriptis hospes omnino sit; apprime nouerat S. Doctor, qui ipse tradebat Stephanum Cypriano in causa Baptismatis hereticorum »precepisse  ac ipsum abstinendum putasse  .« Legerat et Cypriani ad Pompeium epistolam, in qua Stephani preceptum et excommunicationis minas acriter perstringebat, ac illud quidem seu intempestiuum et incosideratum, istas uero seu minus equas acrius exagitabat. Quare ergo Cypriano Stephani agendi rationem reprehendenti non assentitur. Quare Cypriani Stephano precipienti inobsequentiam non excusat, quod intempestiua ac minus equa in ipsum  fuerit Stephani agendi ratio? Totus minuendis ac eleuandis Cypriani erratis uacabat Augustinus. Nihil noui dixisset hanc excusationem afferendo. Iam preiuerat ipse Cyprianus, qui eamdem attulerat. Quare ergo Cypriani iudicium, quod tanti faciebat, hac in parte non sequitur? Si uera loqui et audire placet. Talem non censuit Augustinus, qualem existimabat Cyprianus Stephani agendi rationem, alioquin qui pro suscepta Cypriani defensione tot alia allegauit et excogitauit, illud profecto non omisisset, quod Cyprianus ipse pro suo resistendi iure non semel adduxerat.

Tantum abest ut Cypriani in Stephani agendi rationem quasi minus equam ac moderatam querelis assentiri se posse crediderit Augustinus, ut eas non  posse nisi improbari significauerit, strenuissimus licet Cypriani defensor. Expendes enim Cypriani ad Pompeium epistolam, in qua et quidem sola Romani pontificis agendi rationem uellicabat Carthaginensis antistes, diserte pronuntiat ea omnia, que Cyprianus eo loci contra Stephanum scripserat, non hominis pacati ac sereni, sed »irritati« fuisse uerba, que minus sui compos non sobrie ac grauiter protulerit, sed »effuderit;« immo ita moderationi, equitati ac caritati parum consona, ut talia fuerint, »que non leuis sed perniciose dissensionis periculum habuerunt;« ideoque nullatenus ea excusare, nedum probare ualens ea »preterire melius esse« uir christiana caritate maxime preditus pronuntiat: en Augustini uerba: »Iam illa que in Stephanum  irritatus effudit  retractare nolo, quia et non opus est: eadem quippe ipsa dicuntur que iam satis discussa sunt, et ea preterire melius est, que perniciose dissensionis periculum habuerunt  .« Hisce ne uerbis Augustinus ostendit se Cypriano uirilem Stephani agendi rationem carpenti suffragari? Ita ne significat S. Doctor illam sibi, sicuti Cypriano, intempestiuam et minus equam uisam fuisse? que autem Augustini uerba exponimus, ea esse minime putes, que ex aliis eiusdem S. Doctoris temperari possint. Id enim tantum loci, nec alibi, expendit expresse,  que Cyprianus in Stephanum effutiit, ut ex eo Augustini mentem certo assequi possis et debeas. Qua uero fronte, ut obiter dicam, nuperi aliqui protulerint Augustinum precipuam Cypriani sanctitatem in modo, quo aduersus Stephanum sese gessit constituisse, uiderint ipsi, nobisque patefaciant; quasi uero tot alia Cypriani preclarissima gesta ad eximiam, quam apud Deum et homines obtinuit sanctitatem firmandam ac constituendam minime sufficerent. In expendendis sanctorum uirtutibus, expendantur sanctorum testimonia; ad sanctos potissimum spectat sanctorum uera discernere merita, eorumque preconia celebrare; sanctissimi igitur Cypriani merita ex sanctissimo pariter Augustino liceat dignoscere, nil equius: at, que in Cypriano non probauit,  sed potius uelo caritatis et silentii obuoluenda censuit Augustinus, ueridici dicamus ab ipso non adeo fuisse laudata, ut in illis precipua Cypriani sanctitatis fundamina locauerit.

Ex Augustino rursus percipere lubet que fuerit editi a Stephano precepti equitas, et an merito ipsi restiterit Cyprianus. Etsi Augustinus, ut modo uidebamus, retractare se nolle ac preterire melius esse profiteatur, que Cyprianus in epistola ad Pompeium »irritatus« in Stephanum »effuderat,« quedam tamen ex illa decerpere ac referre uoluit, que maxime apta erant ad probandam conditi a Stephano precepti equitatem, et culpandam Cypriani inobtemperantiam, in quo mirari satis non possumus Augustiniani uim ingenii ac mentis perspicaciam,  cui uel ipsa Cypriani documenta suffecerint ad demonstrandam ipsius resistentie labem. Cum enim Cyprianus Stephani preceptum egre ferens in citata ad Pompeium epistola dixisset »Episcopum docibilem esse debere, et non tantum docere, sed et discere illum oportere,« hec Cypriani uerba refert atque probat Augustinus  , at alio sane quam Cyprianus spiritu et scopo, Cyprianus enim episcopum docibilem esse debere dicebat, ut ostenderet Stephanum precipere tantum ac docere non debuisse, sed etiam discere ac aliorum rationibus docibilem sese prebere; Augustinus econtra illa Cypriani sententia utitur, ut ostendat non Stephanum Cypriani argumentis, sed Cyprianum Stephani precepto docibilem esse debuisse, »quia, inquit, recitato illo Cypriani effato,  sicut multa erant que doctus Cyprianus doceret, sic erat et aliquid quod Cyprianus docibilis disceret.« Quo ergo in negotio Cyprianus Stephanum, Augustinus Cyprianum docibilem uoluit. Quid hoc significat nisi Cyprianum iuxta Augustinum Stephano docenti et precipienti docibilem esse debuisse, ex quo patet Stephani preceptum equissimum Augustino uisum fuisse.

Cum autem Augustino potissimum insistant aduersarii nostri, uitio nobis non dabitur si in ipsius mente exponenda paululum immoramur. Quot fuerint in excusando Cypriano S. Doctoris ambages, quot angustie,  ostendunt diuerse ille ac perplexe, quas pro eius defensione adduxit rationes. Modo enim contendit dubitari posse an Cyprianus rebaptizandos hereticos esse senserit, ac sepius conatur etiam aliorum testimonio ipsius errorem dubium reddere  . Modo contendit ipsum, si ita sensit, hunc errorem correxisse  . Modo tradit Cyprianum si reuera noluit Baptismum apud hereticos, ut Stephanus docebat agnoscere, id sue caritatis ubertate ac sue passionis falce purgasse  : hec omnia quid aliud manifestant quam pontificii precepti equitatem? Si enim Stephanus precipiendo equitatis ac potestatis sue limites excessit, nec illi cedere debuisset Cyprianus, ut quid pro istius defensione indagandum Augustino fuisset, utrum correxisset suam sententiam nec ne? cum  illam reuocare ac corrigere non teneretur? Preterea Cyprianus in eo, iuxta Augustinum, peccauit, quod »noluit agnoscere Baptismum apud hereticos:« peccatum enim fuisse quod caritatis ubertate ac falce passionis purgandum erat, nemo dubitat; at profecto in eo non peccasset Cyprianus, si Stephano precipienti agnocendum esse Baptismum apud hereticos obtemperare non tenebatur; quam in rem quasdam recentiorum hallucinationes aperire non piget, nec inutile uidetur. Alii contendunt nichil Cypriano in hac cum Stephano concertatione excidisse, quod aliqua reprehensione dignum Augustino uisum fuerit, immo affirmant Cyprianum in modo quo sese gessit aduersus Stephanum maxime ab Augustino commendari, quorum sententiam uel referre iam est refutare. Consultiores  alii duo in Cypriani agendi ratione distinguunt, quod nempe Stephano restiterit, et quod nonnulla in Stephanum effuderit, que moderationem ac mansuetudinem christianam minus saperent. Id ultimum ab Augustino reprehendi asserunt, non uero primum. Pace istorum dixerim Augustini scripta uel satis non uoluerunt, uel ipsa satis non attendere; inscite uel te profecto hallucinantur.

Enim uero S. Augustinus in Cypriano non solum ea reprehendit que minus temperanter in Stephanum effudit, sed etiam quod ipse aliter ac Stephanus in hac questione senserit, quod noluerit, ut Stephanus preceperat, Baptismum apud hereticos agnoscere, id etiam preter ea, que in Stephanum »irritatus effudit,« caritate et martyrio a Cypriano purgatum  affirmat Hipponensis episcopus. Attente iam Augustino prebeantur aures: »Cyprianus, inquit in Ep. ad uincentium Rogat. c. 10, aut non sensit omnino quod eum sensisse recitatis  aut hoc postea correxit in regula ueritatis, aut hunc quasi neuum sui candidissimi  pectoris cooperuit ubere caritatis.« Hic iuxta Augustinum non que in Stephanum »irritatus effudit,« sed quod aliter ac Stephanus circa hereticorum Baptisma sensit Cyprianus, illud est quod »ubere caritatis cooperuit.« Et lib. I de Bapt. cap. 18, »quod ergo, inquit, ille uir sanctus  de Baptismo aliter sentiens quam se res habebat, que postea pertractata et diligentissima consideratione firmata est, in catholica unitate permansit, et caritatis ubertate compensatum est et passionis falce purgatum:« Hoc iuxta Augustinum caritatis ubertate compensauit. Hoc passionis falce purgauit Cyprianus, nimirum »quod aliter, quam se res,« ut Stephanus docebat; »haberet,« circa hereticorum Baptisma »sentiebat.« Preterea cum Petilianus Donatista Cypriani  auctoritatem urgeret, qui hereticos ad Ecclesiam redeuntes sine Baptismo non esse recipiendos statuerat: »O quam, exclamabundus respondet Augustinus, detestandus est error hominum qui clarorum uirorum quedam non recte facta laudabiliter se imitari putant, a quorum uirtutibus alieni sunt, sic enim et nonnulli Petro apostolo comparari se uolunt, si Christum negauerint, si uero etiam Gentes iudaizare cegerint uocitari germani eius affectant: hec in illo tanto reprehensibilia fuerunt, sed tanta eminuit apostolica gratia ut continuo delerentur . . . . sic et in Martyre gloriosissimo Cypriano: Si apud hereticos, uel schismaticos datum Christi Baptismum nolebat agnoscere, tanta eius merita usque ad triumphum martyrii consecuta sunt, ut et caritatis qua excellebat  luce, illa obumbratio fugaretur  .« uides ex Augustino in Cypriano hoc fuisse »reprehensibile,« quod »noluerit« quemadmodum ipsi preceperat Stephanus »agnoscere« Baptismum Christi apud hereticos et schismaticos datum; hec iuxta Augustinum ipsa fuit Cypriani quedam »obumbratio« que sub caritatis luce »fugari« debuit.

Tandem ne morosiores simus in percurrendis omnibus que his respondent Augustini locis  , unum et solum, iam citatis adhuc subnectimus petitum ex lib. II cont. Gaudentium donat. cap. 8: »Absit autem, inquit, ut quoniam beatissimus Cyprianus de Baptismo aliter sensit, quam ueritas et antea consuetudine, et postea perspecta diligentius ratione monstrauit, propterea quisquam nostrum qui hoc quod ille, non  sapimus ei se audeat anteponere. Cetera enim multa et magna eius merita et animus precipua caritate plenissimus, per quem cum collegis diuersa sentientibus pacatissimus mansit, et in unitate Ecclesie passio gloriosa, satis ostenderunt eum fuisse sarmentum in Christi radicem fructuosam, quod Pater etiam ab ista reprehensione purgaret . . . . ostendens etiam in ipsis fructuosis agricolam qui est in celis aliquid inuenire quod purget.« Quid clarius? Quid luculentius? Cyprianus, iuxta Augustinum, de Baptismo  aliter sensit, quam ueritas per os nempe Stephani consuetudine tunc monstrabat, at Pater celestis propter ipsius precipuam caritatem et passionem gloriosam ab »ista reprehensione« etiam purgauit. Reprehensibilis ergo etiam erat Cyprianus quod de Baptismo aliter sentiret ac Stephanus, non ergo tantum reprehensibilis erat Cyprianus iuxta Augustinum quod quedam in Stephanum minus moderata ac modesta effuderit, sed etiam quod aliter ab ipso de Baptismo sentiret, ac Stephano contra sentiente et precipiente, censuerit nullum esse apud hereticos Baptisma.

Hec si pacati et attenti perpendissent isti recentiores illam numquam excogitassent, que solos incautos uel inscitos decipere possit distinctionem,  qua nimirum uolunt Cyprianum in eo quidem ab Augustino reprehendi, quod in Stephanum aliqua caritati ac moderationi Christiane minus consona effuderit, non autem in eo quod Stephano refragante ac contra precipiente suam pertinaciter defenderit sententiam. Centies obtrudunt, inculcant urgentque Cyprianum suam constanter et immote sententiam propugnasse, licet Stephanus R. pontifex contra scripsisset et precepisset, nec in eo ab Augustino umquam fuisse culpatum, quia Stephanus moderationis ac sue potestatis limites excessit, quia soli Ecclesie iudicio Cyprianus cedere tenebatur. Quid his ego? Sine clamore, sine strepitu, sine ostentatione, sed uere, simpliciter et breuiter dico Cyprianum ad genuinam Augustini mentem in eo fuisse  »reprehensibilem« quod »aliter ac Stephanus sensit.« Quod »noluerit agnoscere« illud, quod Stephanus agnosci uolebat; »Baptismum nimirum Christi etiam esse apud hereticos et schismaticos.« Id, inquam, in Cypriano reprehendit Augustinus, id »caritate« et quidem »uberi« compensatum ab ipso autumauit, id »falce martyrii purgatum« ab ipso pronuntiauit. Tale ergo non erat ad mentem Augustini Stephani R. pontificis preceptum, cui Cyprianus sine culpa resistere potuerit. Suam ergo sententiam Cyprianus deponere ac aliter sentire debebat, ut culpandus non esset; non ergo tandem Stephanus iuxta S. Augustinum uituperandus, quasi precipiendo moderationis ac sue potestatis limites pretergressus fuerit, sed e contra arguendus Cyprianus,  qui aliter ab ipso sentire uoluerit, illique resistere.

XI. Quam apposita, quam religiosa, quam equa uincentio Lirinensi optimo et antiquissimo Gallo uisa fuerint Stephani in Cyprianum gesta, uel ex eo abunde dignoscitur, quod illa Stephani gesta referat, et adducat grauissimus auctor  ad probandam hanc thesim initio capitis propositam: »Mos iste semper in Ecclesia uiguit ut quo quis foret religiosior, eo promptius nouellis adinuentionibus contrairet.« uorum disertius, ac luculentius ostendit his uerbis. »In Epistola que tunc ad Africam missa est, his uerbis sanxit  nichil innouandum nisi quod  traditum est. Intelligebat etenim uir sanctus et prudens nichil aliud rationem pietatis admittere, nisi ut omnia que fide a Patribus suscepta forent, eadem fide filiis consignarentur, nosque religionem non qua uellemus ducere, sed potius qua illa duceret sequi oportere; idque esse proprium Christiane modestie et grauitatis non sua posteris tradere, sed a maioribus accepta seruare . . . tunc beate memorie papa Stephanus, apostolice Sedis antistes, cum ceteris quidem collegis suis, sed tamen pre ceteris restitit  dignum, ut opinor, existimans, si reliquos omnes tantum fidei deuotione uinceret, quantum loci auctoritate superabat:  « Hec de Stephano toti Gallie insonabat piissimus ille ac eruditissimus Gallus uincentius. Hec licet  Stephano in Cyprianum agenti perhonorifica Francorum nemini tunc nimia uel redundantia uidebantur; immo quia ueritati non minus, quam sue erga Petri successores innate pietati consona libenter audiebat ac posteris tradebat uniuersa Gallia, atque utinam hec etiam Launoio placuissent, tot profecto erroribus uincentium Stephani gesta scribentem non onerasset, ipsique totam in hac re fidem minime detraxisset  . uerum Stephano gloriosa nimis erant, que uincentius memorabat, huiusque in exponendis R. pontificum gestis stylus a Launoii stylo nimis diuersus, ut apud Launoium expectatus ac gratiosus ille fore deberet, qui modestus, pacatus, Augustino couus Stephani preceptum non zelo precipiti, intempestiuo ac impotenti, sed ipsius  »sanctitati prudentie« nec non »laudabili« posteris eadem tradendi, que a maioribus acceperat »studio,« ac demum Stephani »fidei« qua ceteros, ut et loci dignitate, superabat, ac »deuotioni« adscribebat.

XII. Prodeat iam nunc insignis et percelebris seculi sexti episcopus, qui suspectus uideri non possit: siue contra Cyprianum pronuntiet, ut pote Afer, et Cypriani amantissimus, siue pro S. Stephano pontifice Romano, quippe qui schismaticus, Facundus nempe Hermianensis. Hic autem Cyprianum a Stephano fuisse culpatum, et quidem intentata excommunicatione sciebat et tradebat  . Stephano pariter Cyprianum restitisse ac calamum in epistola ad Pompeium in illum strinxisse refert  ; a Facundo igitur totius  rei geste perito discamus, an iure uel iniuria Cyprianus ita fuerit a Stephano culpatus, et consequenter an merito ipsi restiterit. Ab ipso perdiscamus etiam, num Cyprianum Stephanus, uel Stephanum Cyprianus iniuriose tractauerit: »Cyprianus,« inquit breuiter, sed aperte »iniuriose tractans beatum Stephanum, a quo fuerat iure culpatus.« Hec in defensione trium capitulorum lib. X, cap. 3, uersus medium Africanus antistes, qui libro contra Mocianum,  ut supra uidimus  , affirmabat Stephani sententiam etiam »de rebaptizantibus non ferendis« Ecclesie uniuerse fuisse probatam a quo profecto Ecclesie iudicio, cui tota suffragatur antiquitas cordatus recedere noluit, ne Christianorum omnium indignationem et offensionem incurreret, quod unus inter ueteres et omnium primus Stephani agendi rationem improbare ac in Stephanum insurgere non erubuisset.

XIII. Que Cypriano in causa Baptismatis contigere, obiter commemorandi nonnulla fuit uiro litteris et sanctitate clarissimo uenerabili Bede occasio; pauca uero, que de hac concertatione nobis etiam tradit eruditus scriptor, sicuti Stephani zelo ac prudentie nullatenus officiunt, ita etiam illius agendi rationis  equitatem non obscure significant. Scribit enim Cyprianum et suum errorem »correxisse et ad uniuersalem sancte Ecclesie normam reductum fuisse.« Qua uero ope, quoue presidio Cyprianus ad uniuersalem Ecclesie normam reductus fuerit, explicat uir eruditus, »spiritualium« nempe »uirorum institutione;« sub nomine autem illorum »spiritualium uirorum,« quorum »institutione« Cyprianus illud sit assecutus Stephanum aliosque Cypriani aduersarios a Beda designari perspicuum est. Quid amplius ad ostendendam Stephani in Cyprianum agendi rationis prudentiam ac equitatem? Prudentem, equamue quis neget illam agendi rationem, cui tam utilis tam gloriosus debeatur fructus ac exitus? que Cyprianum ad uniuersalem Ecclesie normam reducere  ualuerit. En pii scriptoris uerba ex libro uariarum questionum quest. 5, decerpta: »Si bona que nostis per caritatem operamini, tribuet uobis diuina gratia, ut si quid aliter quam decet sapitis et hoc aliquando intelligatis, sicut B. Cypriano contigisse perspicuum est, qui cum suis cepiscopis qui erant in Africa rebaptizandos esse hereticos contra morem Ecclesie statuit, sed quia in suo sensu, qui sibi rectus uidebatur bonis abundare operibus studuit, mox corrigi meruit; atque ad uniuersalem sancte Ecclesie normam spiritualium uirorum institutione reduci.«

XIu. Quid dicam de Georgio Tarasii Patriarche Constantinop. Syncello? Quid de Nicephoro Callixto? Referunt ambo Stephanum Cypriano restitisse; nec ignorabant modum quo restitit, precipiendo scilicet  atque grauissimas penas intentando, id etiam expresse tradit Nicephorus  ; at neuter Stephanum carpit, neuter ullatenus reprehendit, sed ambo Eusebium Cesariensem secuti eam Stephani agendi rationis causam adducunt, que illam non nisi equam efficiant ac exhibere ualeant. Ita enim erga Cyprianum se gessit Sanctus Pontifex iuxta laudatos scriptores, quia nil »noui,« nil quod »antique Ecclesie conconsuetudini aduersaretur in eam introduci uolebat« et curabat  .

 Xu. Apposita, equa ac opportuna Stephani in rebaptizantes gesta adeo iudicarunt ueteres, ut uel ipsis rebaptizantibus, si non illico, animis ardore disputationis abreptis, saltem non multo post, sedatis iam ac serenis probata fuisse nobis significent, et quidem sic probata, ut suum errorem etiam reuocauerint. De S. Cypriano id credi uult S. Augustinus, licet id litteris mandatum se non inuenisse fateatur. »Cyprianus« inquit in epist. ad uincent. Rogat. 93, cap, 10, »autem sensisse aliter de Baptismo, quam forma et consuetudo habebat Ecclesie non in canonicis, sed in suis et concilii litteris inuenitur; correxisse autem istam sententiam non inuenitur, non incongruenter tamen de tali uiro existimandum est, quod correxerit et fortasse supressum sit ab eis qui  hoc errore nimium delectati sunt, et tanto uelut patrocinio carere noluerunt.« Augustinus hoc quidem in loco dicit tantummodo »non incongruenter« de Cypriano existimandum esse, quod suam correxerit sententiam; at lib. II de Baptismo contra Donatist. cap. 5, tam certum asserit Cyprianum suam reuocasse sententiam, quam certum est tanti meriti fuisse uirum; hinc enim considerans S. Doctor Cyprianum Stephano restitisse, illinc magna contemplatus Cypriani merita, quibus non parum offecisset ipsius in errore pertinacia; cum in Cypriani litteris huiusce opinionis correctionem ac emendationem non inuenisset, asseueranter pronuntiat, quod si hanc correctionem littere tacerent, ipsius tamen merita testarentur, ac dubiam esse non sinerent: »quomodo,  inquit, accipere potuerit Cyprianus ueritatem contra id quod sentiebat inuentam, et si littere tacent, merita clamant, si Epistola non inuenitur, corona testatur,«

Augustino concinit S. Hieronymus, qui expressis uerbis affirmat Africanos episcopos suam de rebaptizandis Hereticis sententiam nouo decreto reuocasse. »Illi ipsi episcopi, inquit, qui rebaptizandos hereticos cum Cypriano statuerant ad antiquam consuetudinem reuoluti nouum emisere decretum.«  Orientales pariter rebaptizationi fauentes suum rescidisse iudicium, tradit Augustinus, et uel ipsi agnoscebant Donatiste: »Maiores autem uestri« inquit S. Doctor lib. III contra Cresconium, cap. 2. »quibus tale testimonium perhibuisti, quod ab Orientalibus propterea communione discreti sunt, quia illi suum  iudicium resciderunt, quo eis placuerat de illa Baptismi quetione Cyprianus atque illi Africano concilio consentire oportere,« et paulo post, ipsum alloquens Cresconium donati tam: »uestri maiores qui se ab Orientalium communione, quod de hac re  diuersa senserint diuiserunt« Et cap. 3: »Cur non potius etiam ipsos paucos Orientales suum iudicium correxisse dicamus, non ut tu loqueris rescidisse; sicut enim laudabile est a uera sententia non moueri, ita culpabile persistere in falsa.« Cyprianum a sua sententia discessisse aperte tradebat octauo seculo u. Beda his uerbis: »Cyprianus qui cum  suis cepiscopis qui erant in Africa rebaptizandos esse heretieos contra morem Ecclesie statuit mox corrigi meruit, atque ad uniuersalem sancte Ecclesie normam spiritualium uirorum institutione reduci.« De rebaptizantium recipiscentia ita ueteres laudati, quibus nullum refragari in antiquitate tota reperies: iam uero si Stephanus Rom. pontifex suam in hoc negotio auctoritatem non interposuisset, si tantum non pre se tulisset uigorem apostolicum, nisi se tamquam murum ereum rebaptizantibus opposuisset, adeone facile suam, quam tanto ardore propugnabant sententiam reuocassent Africani simul et Orientales antistites? Quis hic digitum Dei non agnoscat, qui Stephani aliorumque ipsi adherentium episcoporum zelum ac constantiam tam uberi fructu cumulare  uoluerit? Illudne credes intempestiuum, quod tam fuerit efficax studium? Iniquo ac intempestiuo zelo itane dociles se prebuissent, qui eo grauabantur? uel hinc Stephani actorum dignosce equitatem.

XuI. At tandem quod unum infrunita recentiorum illorum, qui sanctissimi pontificis memoriam dilacerare non desinunt, ora penitus contundere, ac iniquam audaciam reprimere sufficeret; ipsi auscultentur infensissimi S. Stephani hostes, ipsos dico Donatistas. De equa uel iniqua Stephani uel Cypriani agendi ratione sint iudices. Nemo nescit Donatistis nil fuisse carius quam Cyprianum, nichil familiarius, quam opera Cypriani, ac potissimum ea que pro sua de rebaptizandis hereticis opinione firmanda elucubrauerat. Hec assidue Catholicis occinebant;  in Catholicos urgebant, Legerat hec, ac triuerat illorum coripheus Petilianus, hec inquam Cypriani opera perlegerat, in quibus Stephano precipienti ac rebaptizantibus excommunicationem minitanti uitia non pauca Cyprianus exprobrabat. Neque tamen his omnibus ita moueri potuit Petilianus, quin ultro ac palam, contra rem suam, contra ipsam S. Cypriani, cuius in Stephanum dicta, ut meras proinde calumnias arguebat, auctoritatem, Stephanum »episcopatum illibatum gessisse« absolute profiteretur. Hec Petiliani Cirtensis in Numidia Donatistarum Episcopi tam Stephano gloriosa confessio eruitur ex his S. Augustini uerbis lib. de unico Baptismo contra Petilianum, c. 14: »Sed uolo mihi soluat iste  questionem, quandoquidem cum Romane  Ecclesie per ordinem commemorat episcopos, inter eos commemorauit et Stephanum, quos episcopatum illibatum gessisse confessus est.« Quid ad Stephani gloriam tum in aliis que fecit omnibus, tum in hoc precipue negotio commendandam excellentius, quam ipsorum de eius integritate Donatistarum testimonium. Enimuero ueritatem hanc non modo apertam sed et uiolentam fuisse oportet, quando eam nec hostes quidem infensissimi dissimulare potuerunt. Et hodie non pudet scriptores quosdam, qui se Catholicos haberi uolunt Cypriani Firmilianique litteris ad sanctissimi huius pontificis memoriam, uel ipsis olim Donatistis undequaque illibatam commaculandam prorsus a proscindendam abuti.

 XuII. Plures Stephani uindices non suppeditat antiquitas, quia plures non exhibet, qui de famosa illa Cyprianum inter et Stephanum exorta contentione uel ex professo disseruerint, uel per transennam meminerint; at fallor, nisi laudati hactenus scriptores abunde sufficiant ad propositam Stephani causam non solum a calumniis uindicandam, sed insignibus etiam decorandam elogiis. Ecquis enim dubitet sane mentis id a Stephano contra Cyprianum aliosque rebaptizantes recte factum fuisse, quod, sicuti ueterum nemo improbauit, tot SS. Patres, nobilesque tam doctrina quam antiquitate scriptores, immo uel ipsi infensissimi Stephani hostes in eo commendarunt? Quis iudicio tam graui, tam ualido non acquiescat, ac in tante auctoritatis lectulo quasi fessus non  accumbat?

Post hec ueterum testimonia anne adhuc inquirendum, an examinandum, utrum recta uel iniqua, opportuna uel intempestiua, prudens uel inconsulta fuerit Stephani contra rebaptizantes agendi ratio? At si minus recta nobis appareant Stephani acta, nostrum hoc qualecumque examen ac iudicium numquid ueterum omnium iudicio et examine accuratius ac grauius existimabitur? Numquid tot SS. Patres, totque uenerandi Scriptores preiudiciis abrepti uel decepti uel minus ueridici credentur, nos uero oculatiores, equiores, atque his omnibus mentis, uel cordis infirmitatibus ita liberi ac immunes, ut quam ipsi assequi non ualuerunt ueritatem, pandere ac ostendere nobis tandem fuerit reseruatum? Id ne,  queso, cordatis suadebitur? Quam uana, quam stulta nostra esset fiducia, si preposteris inquisitionibus efficere tandem speraremus, ut posthabito ueterum iudicio, nobis assentiatur nostraque amplectatur equus rerum estimator? Scio quidem ac quotidiana docet experientia hesternis quibusdam hominibus suos magis arridere fetus, suaque inuenta, quam trita et peruulgata ueterum testimonia, suisque potius quam illorum placitis indulgere.

Quid ergo? Stephani gesta suo illi subiiciant examini per me licet, illorumque equitatem uel iniustitiam non ex ueterum iudicio, sed ex suis animaduersionibus stabiliant, nil ueterum omnium, qui de Cypriani et Stephani dissidio scripsere testimoniis, totum suis dent disquisitionibus, non intercedo; at queso, non illibenter ferant me, cui tanta in excogitando mentis perspicacia concessa non fuit, sicuti nec tanta in iudiciis ferendis ingenii maturitas, ex ueterum testimoniis uetera dignoscere, ueterumque iudiciis mea componere. Mihi concedant tenuitatis mee conscio, nec ueterum iudicia reformare, aut saniora proferre ualenti, pro Religione ducere, ubi de ueterum gestis agitur, probatis me stare ueterum  monumentis, illorumque a me indui sensus; dicam nude quod sentio, Hec uia ad recte dignoscenda et estimanda ueterum gesta tutior grauiorque mihi semper uisa fuit.

Post longum itaque laboriosumque Stephani gestorum a Neotericis nostris habitum examen, prodeat Stephanus ac ab ipsis diuulgetur, superbus, contumeliosus, scatens iniuriis, fastum tumide ac dominatum affectans, immanis, tyrannus, quietis perturbator, ac ecclesiarum opressor, uno uerbo iis omnibus oneratus flagitiis ac criminibus que Stephano ab ipsis impacta referebamus.  Mihi, cui recondita tot arcana degetere datum non est, plusque sapere, quam ueteres nolenti, ac quod illi retulere, pandere gestienti, aliter ab istis censoribus de Stephano, si  non cogitare  certe loqui necesse est. Nouis igitur istis, sed non a caritate suppeditatis indumentis Stephano detractis, sub ueteranis, sed suis, utpote si non aliunde, tot retro seculorum prescriptione acquisitis, per me appareat uestibus, que ipsum exhibeant religiosum et prudentem  in causa Baptismatis hereticorum Ecclesie traditionis assertorem et uindicem,  qui pro singulari filiis ea consignandi que a Patribus acceperat studio  grauissime tulerit aliquid contra antiquam Ecclesie traditionem innouari;  ac noua inuenta sectantibus,  qua pollebat Christiana modestia et grauitate restiterit  , ipsoque iure culpauerit  , reliquos omnes tantum fidei deuotione in eo uincens quantum loci auctoritate superabat  ,  qui ab errantibus iniuriose tractatus  ac laceratus  omnia bono pacis, que uicit in ipsius corde  , omnia bono unitatis, quam seruare studebat  uir magnus et Pater magna caritate preditus  sollicita pietate tolerauerit  , et hec sufficiant pro uindicanda S. Stephani Rom. Pontificis contra rebaptizantes agendi ratione.



DISSERTATIONIS PARS PRIMA.


 ARGUMENTUM.---Quod ex S. Cypriani facto, aduersus supremam et irreformabilem in definiendis fidei controuersiis Romani pontificis auctoritatem extunditur et urgetur argumentum, uacuum a sapientissimis Gallie theologis et inane conficitur, ac penitus euertitur.

Quecumque fuerit ac iactitetur S. Cypriani in causa Baptismatis hereticorum in Stephanum disserendi et agendi ratio, nil inde contra supremam et infallibilem Romani pontificis in definiendis fidei controuersis auctoritatem colligi potest, si agitatam tunc temporis de rebaptizandis hereticis questionem non fidei, sed mere discipline rem esse censuit Carthaginensis antistes. Id constat apud omnes atque euidentissimum est, qui enim prescriptum a Romano  pontifice aliquod discipline caput amplecti recusat, non propterea Romanum pontificem in definiendis fidei controuersiis errori obnoxium esse putat, sic plura discipline capita in Tridentino concilio sancita Gallia minime recepit, que tamen infallibilem in fidei causis auctoritatem Tridentine synodo adimere numquam profecto cogitauit. Porro sapientissimi Gallie theologi ceterorum pontificie inerrantie uindicum semitam ingressi palam agnoscunt et unanimi concentu tradunt totam illam de rebaptizandis hereticis controuersiam S. Cypriano uisam fuisse rem non fidei, sed mere discipline, qua sane doctrina nil ualidius ad subuertendum quod ex Cypriani facto neoterici aduersus pontificiam inerrantiam intorquent argumentum.

 Preterea tam decretoria responsione nondum contenti, ut suo tuende ueritatis et pontificie auctoritatis studio magis ac magis facerent satis, ulterius progrediuntur sapientissimi Gallie doctores, atque ostendunt istud Cypriani exemplum non magis urgeri posse ad inficiandam Romani pontificis, quam Ecclesie uniuersalis inerrantiam. Enim uero pro certo tenent ac docent S. Cyprianum probe nouisse quam Stephanus Romanus pontifex uindicabat consuetudinem, uniuersalis Ecclesie fuisse consuetudinem ex quo manifestissime sequitur quod si Cyprianus Stephanum illam hereticos absque nouo Baptismo recipiendi consuetudinem asserentem in fide errare, uel errori obnoxium iudicauit, ut uolunt Neoterici, in fide pariter errare, uel errori obnoxiam censuit Ecclesiam  uniuersam, quam sciebat pro eadem Stephani consuetudine militare; unde uides hoc Neotericorum argumento eque impetitum iri Romani pontificis et Ecclesie uniuersalis infallibilitatem. Haud me latet ceterarum nationum theologos pontificie  inerrantie cultores misero huic Neotericorum argumento omni ex parte nutanti ac uacillanti, pluribus et quidem solidis responsionibus occurrisse; at meo quidem iudicio nemo potentius, nemo ualidius, quam Gallie doctores, dum hec duo apertissime docent, ut totidem capitibus probandum aggredimur, 1o nempe S. Cyprianum agitatam tunc temporis de rebaptizandis hereticis questionem, non ad fidei, sed ad mere discipline caput reuocasse; 2o S. Cyprianum probe nouisse, quam Stephanus Romanus pontifex uindicabat consuetudinem, uniuersalis Ecclesie fuisse consuetudinem.



CAPUT PRIMUM. IUXTA UNIuERSALEM GALLIAE THEOLOGORUM AC SCRIPTORUM DOCTRINAM S. CYPRIANUS AGITATAM AEuO SUO DE REBAPTIZANDIS HAERETICIS QUAESTIONEM, NON AD FIDEM, SED AD MERAM DISCIPLINAM PERTINERE IUDICABAT.


Eminentissimus cardinalis de Bissi, episcopus Meldensis, in suo documento pastorali an. 1728, hec habet part. II, »iuxta sententiam plurium eruditorum theologorum questio de Baptismo hereticorum S. Cypriani tempore iudicabatur ad disciplinam potius quam ad fidem pertinere. Enimuero, S. Cyprianus sepius asserit quemlibet episcopum plenam habere diuersum in hoc negotio agendi facultatem; itane loqui potuisset de questione quam censuisset ad fidem pertinere? Quemadmodum autem certum est peculiarem disciplinam a qualibet ecclesia nationali ita retineri posse,  ut ad eam mutandam a Romano pontifice obligari non possit, S. Cyprianus et episcopi Africani poterant, salua obedientia Sedi apostolice debita, illius decreto non obtemperare  :« Et in docum. pastor. an. 1725. »Quotidie, inquit, propugnatur in scholis catholicis de una Cyprianum inter et Stephanum disciplina fuisse disputatum.  «

Illustrissimus Languet, alias Suessionensis antistes, nunc Senonensis archiepiscopus in tertia ad episcop. Bononiensem epistola, data die 25 maii an. 1722 »S. Cyprianus suam de Baptismo hereticorum cum Romana Sede concertationem ut punctum mere discipline habebat, quod fidem nullatenus spectabat; de hoc conueniunt eruditi post diuum Hieronymum.« Idem repetit in altera epistola ad episcopum Antissiodor.,  scripta die 25 decembris 1722, num. 27. Item  in pastor documento uarias circa Emin. de Noailles Instructionem obseruationes continente, an 1719, p. 95 et 96.

Illustrissimus de Saleon, episcopus Ruthenensis. in docum. pastor. super auctoritate decisionum Ecclesie: »S. Cyprianus, inquit, hanc de Baptismo hereticorum controuersiam ad fidem pertinere non censuit.« Thesim hanc uariis deinde firmat argumentis; »non modo S. Cyprianus,« pergit eruditus antistes,« atque Firmilianus, sed etiam Arelatense concilium illam de rebaptizandis hereticis controuersiam ut punctum discipline habuerunt.«

Ludouicus Thomassinus . . . .

Ludouicus Dupin. in sua Biblioth. ecclesiast. »Cyprianus,  inquit, Stephanum in sua epistola hortabatur, ut hanc  disciplinam amplecteretur.« Et pag. 469: »Firmilianus confirmat disciplinam quam S. Cyprianus propugnabat . . .«

Launoius in sua ad Beuilaquam epistola, num. 15: »Becanus,« inquit, pag. 827, »post Bellarminum, ut adulatrici curie faueat, opinionis noue subsidio dicit; Cyprianus non est habitus hereticus, quasi que ad uariam tradendi Baptismatis rationem pertinent, hereseos materia foret;« et p. 828: »Interim ego tantum pronuntio rem istam  non esse fidei, sed discipline que suas in Ecclesia uices habuit.«

Antonius Pagius, doctor Sorbonicus, in sua Critica  Baron. »Dogma,« inquit tom. I, pag. 200, »de rebaptizandis hereticis, quod episcopi Africani tuebantur, habebatur ab illis tamquam ad economiam dumtaxat et disciplinam, non uero ad fidem pertineret, quod patet ex epistola Cypriani et Synodi Africane ad Stephanum Romanum pontificem . . . Controuersiam itaque de hereticorum Baptismate ad fidem non spectare Cyprianus eiusque college censebant.«

Gaspar Iuenin, Oratorii Gallicani presbyter in suo historico et dogmat. de Sacramentis commentario sic loquitur: »Africani et Orientales causam de Baptismate ad meram disciplinam, non autem ad fidem aut ad mores pertinere iudicarunt . . . Quod autem laudati episcopi tum in Africa tum in Oriente questionem de Baptismo ad meram disciplinam referrent, ex multis  capitibus euincitur. Firmilianus, saluo unitatis uinculo, ea in causa dissentiri posse perspicue affirmat . . . Cyprianus idem in Africa sensit« etc.  .

Feu doctor et pastor Parisiensis in suo de Legibus tractatu: »Respondeo, inquit, de uariis consuetudinibus non esse disceptandum, saltem acriter et cum pacis catholice periculo, ut docet August. Epist. 118, ad Ianuarium,« quod neque contra fidem neque contra bonos mores iniungitur, est indifferenter habendum; »in eadem uersati fuerant sententia SS. Cyprianus  et Firmilianus in epist. LXXI et LXXII; tradit quippe S. Cyprianus cuilibet liberum esse sentire quod Deus suaserit, nec quemquam, ob sententiam diuersam, abscindendum esse a communione ecclesiastica, ideoque tractatum de Penitentie  bono composuit, ut a fratribus qui dissiderent secedendum non esse ostenderet. Sanctus quoque Firmilianus eadem ad S. Cyprianum scribit et usu tunc temporis recepto confirmat: Multa, inquit, pro locorum et nominum diuersitate uariantur, neque propter hoc ab Ecclesie catholice pace atque unitate aliquando discessum est . . . «

Theologice institutiones, iussu illustriss. episcopi Gietauiensis edite, hec habent in tractatu de Sacramentis: »Nota nec S. Cyprianum nec episcopos ipsi  adherentes hereticis annumerandos, quia eiusmodi questio de hereticorum Baptismo censebatur tunc ad disciplinam, non autem ad fidem pertinere«  .

Natalis Alexander in Ecclesiast. secul. III, Historiam, hanc ex professo probat propositionem: »S. Cyprianus et Africani episcopi non existimauerunt dogma de rebaptizandis hereticis quod tuebantur ad fidem pertinere«  ; allatisque pluribus ad huius probationem momentis sic concludit: »Si rebaptizationem hereticorum fidei rem esse existimasset S. Cyprianus, anathema dixisset eis qui contrariam sententiam tuebantur, neque cum eis communicasset; nefas enim censebat communione iungi cum hereticis. Questionem igitur illam ad finem pertinere non existimauit, sed ad Aeconomiam dumtaxat et disciplinam ecclesiasticam.«

 Auctor tractatus gallice inscripti: Traité du Schisme, sic loquitur pag. 45: »In dissidio S. Cypriani et S. Stephani unice agebatur de puncto aliquo discipline, non uero fidei.«

Auctor operis cui titulus: Traité sur l'obéissance due aux bulles dogmatiques émanées du saint-siége, »Omnes,« inquit, pag. 91, fatentur auctores negotium de rebaptis. heret. ut punctum discipline dumtaxat Cypriani tempore habitum fuisse.«

Ignatius Amat de Graueson, doctor Sorbonicus, in sua Historia ecclesiastica: »Excusari possunt,« inquit, »Cyprianus, Firmilianus aliique Orientales, qui morem rebaptizandi hereticos post Stephani decretum  sectati sunt, quia existimarunt morem istum ad fidem minime pertinere, sed ad economiam dumtaxat et disciplinam ecclesiasticam  .

Auctor operis gallice inscripti: Théorie et pratique des Sacrements, in trac. de Baptismo, c. 4, § 2: »Queris,« inquit, »utrum qui antiqui Patres Baptismum ab hereticis collatum inualidum esse censuerunt, id spectauerint tamquam punctum quod fidem spectaret; respondemus ueteres illos Patres rem illam ad meram disciplinam reuocasse, que pro temporum et locorum  uarietate diuersa esse poterat; ita Firmilianus, qui, etc.: ita S. Cyprianus.

Auctor dissertationis gallice contra appellationem a constitutione Unigenitus ad futurum concilium sic loquitur: »SS. Stephanus et Cyprianus hanc de Baptismo hereticorum questionem ad meram disciplinam reuocabant.« Et paulo post: »Cypriani aduersus Stephanum resistentia aliter excusari non potest, quam quia causa de Baptismo hereticorum utrinque agitabatur ut questio praxis ac pure discipline.«

Petitdidier, abbas Sancti Petri Senonensis, in suo de Infallibilitate pontificia, gallico tractatu, cap. 6: »Hoc itaque,« inquit, »constanter et certissime tenendum est, questionem de Baptismate hereticorum Cypriano uisam fuisse punctum mere discipline.«

 Petrus Constant, monachus Benedit. congreg. S. Mauri, in suo de Epistolis Romanorum pontificum opere hec habet: »Ne igitur maiores suos ac totam pene Ecclesiam damnare Cyprianus uideretur, episcoporum unicuique permisit sentire uel agere quod melius iudicaret; ideoque istam questionem  ad meram disciplinam pertinere existimauit«  .

De Reueroni, licenciatus Sorbonicus, in sua dissertatione dogmatica de Dissidio inter SS. Stephanum et Cyprianum hec habet cap. 1: »Cyprianus rebaptizationem adscripsit discipline nude, hec sententia pro qua stamus probatur multis.«

Turnellius doctor et professor Sorbonicus, in suo de Sacramentis tractatu, sic loquitur: »Hanc de Baptismo  hereticorum causam Stephano quidem ad dogma fidei pertinere uisam fuisse, ut mox ostendemus, non uero Cypriano, Firmiliano et aliis.« Et pag. 435: »Stephano igitur reluctatus est Cyprianus, quare? Quia, Africane libertatis plus equo amans ac studiosus, aliunde uero propter intentatam a Stephano excommunicationis penam subinfensus, negabat Romanum pontificem ius habere in rebus discipline, qualem putabat esse questionem de Baptismo ab hereticis collato, ceteras Ecclesias ad suam sententiam et praxim adigendi? longius profecto quam par sit progressus S. Martyr, omnes subordinationis ac iuridictionis ecclesiastice leges subuertere uidetur, neque aliter excusari potest, quam si uerba ipsius ad unam de disciplina questionem restringantur . . . «

 Antonius Boucat, Parisiensis theologus, in suo de Sacramentis tractatu: »Hanc,« inquit pag. 371, »de rebaptizandis hereticis controuersiam tertio seculo et quarto etiam inchoante, de mera exstitisse disciplina non uno probatur argumento: 1. Quidem eo quod SS. Cyprianus et Firmilianus unitatem cum S. pontifice semper seruauerint,« etc. Et sic concludit pag. 373. »Sequitur ex his nec Cyprianum et Firmilianum peccasse, cum in hoc tantummodo disciplinam quam putabant genuinam defenderent« . . .

Qui uulgo apud Gallos appellatur Petit Tournelli, seu latine Turnellius contractus, in tractatu de Sacramentis:  »Totam hanc, inquit, controuersiam  pertinere ad disciplinam, in qua cuique liberum est sentire ac facere quod uellet, existimabat Cyprianus;« idque  multis probat argumentis pag. 137 et seqq.

Iacobus Hyacintus Serri, doctor Sorbonicus in sua de Romano Pontifice falli et fallere nescio dissertatione, edita an. 1734, cap. 8, pag. 52: »Reponimus,« inquit, »diuum Cyprianum ceterosque episcopos Africanos existimasse questionem de rebaptis. hereticis ad meram disciplinam spectare, nequa quam ad fidem; ideoque nil mirum si decreto Stephani primi R. P. obstiterint Africani, quod nempe putarint Ecclesias toto orbe diffusas non omnino teneri ad Ecclesie Romane disciplinam in omnibus amplectendam,  etsi ad eius fidem communiter amplectendam tenerentur.«

His adstipulari merito censendi sunt qui nitide testantur Cyprianum sue opinionis originem non a Christo, non ab Apostolis, sed ab Agrippino predecessore suo repetiisse, ex hoc enim necessario sequitur Cyprianum non fidei, sed mere discipline suam opinionem retulisse, nisi uelint  tanta Cyprianum ignorantia laborasse, ut ad fidem aliquatenus pertinere crediderit, quod ab Aggrippino ortum habere censebat ii uero sunt.

Isambertus, doctor et professor Sorbonicus, ad questionem 64, ubi de sacramentis  : »Agrippinus,« inquit, »predecessor S. Cypriani in episcopatu  primus censuit Baptismum collatum ab hereticis esse nullum: sic S. Augustinus refert lib. II, cont. Donat. cap. 7, ex ipsomet S. Cypriano ep. ad Quintum et epist. ad Iubaian . . . . . Cyprianus in epistola citata ad Iubaian. dicit se rem non quidem ita repentinam, sed tamen ab Agrippino uno ex suis predecessoribus institutam facere . . . . deinde tam in illa epistola quam in concilio LXXXuII episcoporum ait rationem et ueritatem esse preponendam consuetudini; ergo supponit traditionem fuisse contrariam sue opipinioni.«

Claudius Frassen, doctor Sorbonicus, in tractatu de Sacramentis  : »Agrippinus,« inquit, »primus omnium censuit ac definiit nullum esse Baptismum hereticorum . . . . si enim alius antiquior dogma istud  tradidisset, baud dubie laudaretur a S. Cypriano.«

Tillemontius Hist. Eccl.: »S. Cyprianus,« inquit, »satis aperte fatetur se antiquam non sequi consuetudinem in recipiendis ab hereticis baptizatis  . Et infra: »S. Cyprianus et Augustinus Agrippino tribuunt rebaptizationis originem.«

Fleuriacus in sua Historia Ecclesiastica: »S. Cyprianus,« inquit, »ostendit in suo de Unitate Ecclesie tractatu ab Agrippino, qui primus antiquam mutauerat  consuetudinem, suam de rebapt. hereticis opinionem accepisse.«

Baillet, de uitis sanctorum, ad diem 16, decembris pag. 188: »S. Cyprianus,« inquit, »sue opinionis adinuentor non fuit, sed, ut ipse fatetur in suo de Ecclesie Unitate tractatu, eam accepit ab Agrippino, qui antiquam in Africa mutauerat consuetudinem.«

Auctor operis cui titulus: Remarques sur la bibliot. des Auteurs ecclésiastiques de M. Dupin, sic loquitur. »Obseruari potest quod Cyprianus in questione Baptismatis heretic. fatebatur traditionem Ecclesie non tantum Romane, sed etiam Africane sue opinioni esse contrariam; agnoscebat Cyprianus Agrippinum primum fuisse qui in Africa ceperat hereticos rebaptizare  .

 L'Herminier, doctor Sorbonicus, in tractatu de Sacramentis. »Primus,« inquit, »hanc consuetudinem iterum baptizandi ab hereticis baptizatos introduxit Agrippinus Carthaginen. episcopus, teste S. Cypriano.« Et pag. 133. »Cyprianus tacite fatebatur sibi aduersari antiquam Ecclesie Occidentalis consuetudinem.«

Eruditus P. Maran, Benedictinus, in prefatione quam Balusiane Cypriani operum editioni prefixit, hec habet  : »Cyprianus opinionis sue de tingendis in heresi baptizatis fontem et caput Agrippinum agnoscit:« Id nec ipse diffiteri potuit uite Cyprianice auctor: »S. Augustinus,« inquit, »et S. Cyprianus huiusce rebaptizandi praxis originem ad Agrippinum referunt  .«

 Tandem Cyprianum non fidei, sed mere deuouisse discipline controuersiam de rebaptis. hereticis docet etate nostra schola Sorbonica pariter ac Nauarica. Danesius doctor ac professor Sorbonicus in suis Theologicis de Ecclesia prelectionibus in Sorbona habitis an. 1717. »Polycrates,« inquit disput. II, quest. I, art. 3, conclus. 4, in responsione ad. III, instantiam prime obiectionis: »Et Cyprianus existimabant, licet immerito, agi inter se et Romanum Pontificem de eo genere discipline circa quam unicuique Ecclesie concessum est quod expedire sibi magis uisum fuerit sequi . . . . unde Cyprianus disertis uerbis dicit in epist. ad Iubaian. agi ea de re inter ipsum et Romanum pontificem, de qua unusquisque episcopus liberum habet arbitrium iudicandi, rationem  soli Deo redditurus. Siccine locutus fuisset S. Martyr de questione quam putaret pertinere ad fidem? Aut in qua ab uniuersali Ecclesia decretum edi posse existimaret, cui obedire omnes et singuli episcopi adstricti essent?«

Souestre, doctor et professor Nauarricus, in suis Theologicis de Sacramentis prelectionibus, Nauarre habitis, an. 1738: »Paulo durioribus,« inquit art. Iu, § 2. »uerbis conquesti sunt Cyprianus et Firmilianus de Stephani agendi ratione: quid ita? quia  Cyprianus et Firmilianus questionem hanc tanquam mere discipline spectabant; »ibique multis probat Cyprianum existimasse hanc de Baptismo hereticorum questionem« pertinere ad disciplinam tantum.

Brillon, doctor et professor Sorbonicus, Beuret doctor et professor nauarricus in suis Theologicis de Sacramentis prelectionibus in Sorbona habitis, an. 1730, Nauarre autem an. 1742, docent S. Cyprianum rebaptisationis hereticorum originem ad Agrippinum tamquam ad primum eius parentem reuocasse.

Quid amplius? testantur ipsimet Sorbonici professores communem etate nostra Theologorum esse sententiam quod S. Cyprianus non ad fidem, sed ad  meram disciplinam pertinere censuerit causam de Baptismate hereticorum.

Ex his omnibus manifestissime liquet uniuersalem esse Gallie theologorum sententiam, quod S. Cyprianus hanc de rebaptizandis hereticis controuersiam non fidei sed mere discipline adscribebat. Haud quidem me latet ex Iansenianis et Quesnelistis plures, ut uiam sibi sternant ad inficiandam Ecclesie, ut uulgo dicitur disperse, inerrantiam, contendere ac uociferari S. Cyprianum in hac questione agi de dogmate censuisse; uerum ubi a communi catholicorum Gallie theologorum doctrina recedunt, neminem fore puto Gallis adeo infensum ac iniquum, ut a Iansenianis et Quesnelistis potius quam a Catholicis genuinos ipsorum sensus depromendos esse uelit.



CAPUT II. IUXTA UNIuERSALEM GALLIAE THEOLOGORUM AC SCRIPTORUM DOCTRINAM S. CYPRIANUS PROBE NOuERAT QUAM S. STEPHANUS ASSEREBAT CONSUETUDINEM, NON PECULIAREM ROMANO PONTIFICI, SED UNIuERSALEM FUISSE TUNC TEMPORIS ECCLESIAE CONSUETUDINEM, AC AB OMNIBUS EPISCOPIS ANTIQUITUS SERuATAM FUISSE.


Eminentissimus card. du Perron in sua Replicatione ad Magne Britannie regis responsionem hec habet, pag. 839: »Obiiciunt heterodoxi Cyprianum in causa Baptismatis hereticorum opponentibus consuetudinem seu traditionem non aliquibus peculiarem, sed uniuersalem Ecclesie respondisse Christum Dominum  non dixisse: Ego sum consuetudo; sed ego sum ueritas; sed addere etiam debebant Cyprianum tunc temporis contra ueram Ecclesie doctrinam disputasse.«

Illustrissimus Languetius Senonensis archipresul in documento pastorali contenant les remarques sur l'instruction de M. le card. de Noailles, edito an. 1719. »Cyprianus inquit, pag. 95, et Africani presules meritone Summo pontifici et orbi uniuerso restiterunt? Et pag. 96: Felicior et sanctior Cyprianus fuisset, si resistentie docilitatem pretulisset, si fateri uoluisset Sedem apostolicam cum maiori episcoporum numero coniunctam uictricem semper extitisse.«

Illustrissimus de Saleon, Ruthenensis episcopus  in documento pastorali sur l'Autorité des décisions de l'Eglise, edito an. 1738, part. I, pag. 235: »Culpa, inquit, S. Cypriani eo minus excusanda erat, quod non solum Stephani decreto sed etiam uniuersalis Ecclesie consuetudini renitebatur;« et paulo post: »S. Cyprianus ipse Ecclesie consuetudinem sue opinioni contrariam esse fatetur,« quod deinde ex S. Augustino aliisque confirmat.

Eminentissimus card. de Noailles, parisiensis archiepiscopus in docum. pastorali dato die 14 ianuarii 1719, palam agnoscit S. Cyprianum non modo Stephani, Romani Pontificis, sed et pluralitatis episcoporum auctoritati restitisse ac cedere noluisse: »Restitit quidem, inquit pag. 73, S. Cyprianus auctoritati Stephani Rom. Pontificis et pluralitatis episcoporum,  cessisset tamen, iuxta Augustinum plenarii concilii iudicio.« Eminentissimo presuli plane concinunt episcopi Apamiensis, Senensis, Monspessulanus, Bononiensis, Antissiodorensis et Maconensis in ipsorum responsione ad pastorale documentum emin. de Bissi, edita an. 1723, pag. 87, atque in aliis elucubrationibus quas uulgarunt.

Isambertus, doctor et professor sorbonicus, ad questionem 64, ubi de Sacramentis, disputat. Iu, artic. I, pag. 121. »S. Cyprianus, inquit, tam in illa Epistola  quam in concilio 87 episcoporum, ait rationem et ueritatem esse preponendam consuetudini, ergo supponit traditionem fuisse contrariam sue opinioni,  non negat Cyprianus hanc  esse communem  traditionem Ecclesie, ut Augustinus recte notat lib. III de Baptismo, cap. 12.«

P. Frassen, doctor sorbonicus in tractatu de Sacramentis, art. III, quest. III, pag. 95. »Tam Cyprianus ipse quam eius college in concilio aperte agnouerunt consuetudinem et traditionem ecclesiasticam sibi aduersari, si quidem pluries inculcant consuetudinem debere cedere ueritati.«

Auctor Defensionis declarat. Cleri Gallic. an., 1682, sub nomine Bossuetii, Meldensis olim episcopi, extra Galliam uulgate, part. III, lib. Iu, cap. 7. »Neque uero, inquit, aliud Stephanus predicabat et quidem urgebat, sed uniuersalem, consuetudinem, sed ab Apostolis constantissimo tenore ad nos usque deductam, quam liber anonymus apud Rigaltium Stephani tempore  aduersus Cyprianum Cyprianique asseclas conscriptus appellat uetustissimam consuetudinem Ecclesie . . . quin, ipsa flagrante discordia, Cyprianus eiusque college Africani consuetudinem sibi aduersari ultro fatebantur: id sepe Augustinus notat.«

Fleuriacus, Histor. Eccl. tom. II, lib. uII, cap. 26. »ueterem Ecclesie consuetudinem Cypriano opponebant episcopi non rebaptizantes, illam fatetur quidem S. Cyprianus; at rationi subiiciendam esse contendit.« Fleuriacum excribit D. Cellier Benedictinus Histor. Sacror. Auctorum tom. III, pag. 131.

Tillemontius, Histor. Eccl. tom. Iu, artic. XLIII, de Cypriano, pag. 139: »S. Cyprianus, inquit, satis aperte fatetur se antiquam non sequi Ecclesie consuetudinem;  et pag. 144: Plerique episcopi concilii Carthaginensis III  ideo, iuxta Augustinum, asserunt ueritatem consuetudini esse preponendam, quia tunc etiam temporis eorum praxis consuetudini pluralitatis Ecclesiarum erat contraria.«

Auctor operis gallice inscripti Remarques sur la Bibliothèque des Auteurs Ecclesiast. de M. Dupin, sic loquitur tom. I, pag. 275: »Obseruari potest quod in questione Baptismatis hereticorum S. Cyprianus fatebatur traditionem non modo Ecclesie Romane, sed etiam ecclesiarum Africanarum sue opinioni esse contrariam.«

Natalis Alexander, Hist. Eccles. tertii seculi dissert. XII, art. I, pag. 686: »iustissima, inquit, fuisset  excommunicatio a Stephano papa in Cyprianum ipsique consentientes in dogmate de rebaptizandis hereticis episcopos. Quis enim iuste excommunicari neget eos qui errorem tuentur ab Apostolica Sede, et aliis ecclesiis damnatum, et in errore manent pertinaces? Cum itaque hic esset Cypriani status non fuisset iniuste in eos lata excommunicatio a Stephano.« Citata Natalis Alexandri uerba refert probatque D. Chiconot in dissertatione gallica sur la célèbre dispute entre le pape S. Etienne et S. Cyprien, Parisiis edita an. 1725, pag. 198, qui et addit doceri comuniter a theologis, S. Cyprianum suam opinionem aduersus Stephani Romani Pontificis et aliarum ecclesiarum iudicium pertinaciter propugnasse.

Duhamel, doctor sorbonicus, in sua Theologia: »Errauit,  inquit, hac in re Cyprianus; sed non deseruit unitatem Ecclesie, neque adeo in schisma aut heresim incurrit, licet non acquieuerit huic Ecclesie traditioni.«

Iuenin in suo commentario de Sacramentis, quest. u, art. III, § 6, pag. 100: de antiqua, inquit, Ecclesie traditione, hereticos non rebaptizandi « Et paulo post ex S. Augustino probat S. Cyprianum uniuersalem hanc Ecclesie consuetudinem ubique intuitum fuisse his uerbis: »Sic de Cypriano loquitur Augustinus: ubique intuens uniuersalem robustamque consuetudinem, . . idem S. Doctor asserit Cyprianum egisse aduersus totius orbis morem.«

Du Saussoi in libello cui gallice titulus la uérité  rendue sensible, tom. II, pag. 59: »S. Cyprianus non putauit se teneri ad amplectendam Stephani pape sententiam, quamuis huic pontifici maior sine dubio episcoporum numerus adhereret.« Auctor libelli inscripti: Réponse au premier auertissement de Mgr. l'éuêque de Soissons, editi an. 1722, hec habet, p. 212: »S. Cyprianus, Firmilianus aliique plures episcopi ipsis addicti numero longe inferiores erant ceteris, qui Stephano adherebant episcopis; attamen Cyprianus merito iuxta S. Augustinum his auctoritatibus, quantumlibet magne essent, cedere noluit.«

P. Coustant Benedictinus in suo de Epistolis Rom. Pontificum opere, tom. I, pag. 253. »Ne igitur, inquit, maiores suos ac totam pene Ecclesiam damnare  Cyprianus uideretur episcoporum unicuique permisit sentire uel agere quid melius iudicaret.« Et paulo infra sic pergit: »Durum uidebatur Cypriano communionem eis negare qui seruarent quod in omnibus prope Ecclesiis uidebat seruari, quodque a maioribus suis ante Agrippinum obseruatum esse non ignorabat; cum Stephano enim conspirabant omnes Ecclesie, preter Africanas et paucas Orientis, prouincias, Africa morem eumdem ad Agrippinum usque obtinuisse Cyprianus et socii fatebantur.«

Turnelius doctor ac professor Sorbonicus, in tract. de Sacramentis, quest. uII, art. II, concl. I, pag. 377. »Ex constanti, inquit, porro Ecclesie traditione longe firmius deducitur argumentum  quod certe subodoratus  Cyprianus, ac cause sue ueluti diffidens si ad traditionem prouocaret, non consuetudine seu traditione pugnandum hic esse contendebat, sed ratione.«

D. Marand, iam supra laudatus in prefatione quam Baluziane operum S. Cypriani editioni premisit: »Cyprianus« inquit pag. 17 »humanam appellat traditionem, quod nullius concilii autoritate constitutum in maximis quibusque ecclesiis summo consensu obseruabatur.«

Brillon, doctor et professor sorbonicus in suis theologicis de Sacramentis prelectionibus in Sorbona habitis, an. 1730. »Tum Cyprianus«, inquit quest. 3, »tum Africani presules agnouerunt in Africanis conciliis consuetudinem et traditionem apostolicam  sibi aduersari, identidem in his conciliis inculcant consuetudinem debere cedere ueritati.«

uogan, doctor et professor sorbonicus, in suis theologicis de Sacramentis prelectionibus in Sorbona habitis, an. 1737. »S. Augustinus, inquit cap. 8, art. 1, qui uariis in locis hanc consuetudinem appellat uniuersalem, robustam, saluberrimam quam quidem S. Cyprianus eodem teste ubique intuebatur, et egit tamen aduersus totius orbis morem.«

Delahaye, doctor et professor sorbonicus, in suis theologicis de Baptismo prelectionibus in Sorbona habitis, an. 1738. »Iusta, inquit cap. 5, art. 2, omnino fuisset excommunicatio S. Stephani, si lata fuisset in rebaptizantes, ea enim excommunicatio fuisset iustissima, que in eos cecidisset qui errorem ab  Apostolica Sede et ceteris Ecclesiis proscriptum tuerentur, et in quo pertinaces forent. Porro talis erat error S. Cypriani et S. Firmiliani, ergo iuste excommunicati fuissent,« et art. 3, »ex his que huc usque retulimus constat maiorem episcoporum partem adhesisse S. Stephano, unde sequitur ipsius sententiam fuisse Ecclesie sententiam . . . . fatendum est infallibilitatem actiuam residere in maiori parte episcoporum, ideoque S. Stephanum independenter a subsequenti Ecclesie iudicio, que rem ex fide explicita credendam declarauit, tenuisse ueritatem, siquidem non una tantum fuit Stephani sententia, sed etiam maioris partis episcoporum, unde S. Cyprianus uim argumenti ex Ecclesie consuetudine et maiori episcoporum numero conatur elidere, opponendo  ueritatem, quam falso pretendebat.«

Quod autem Cyprianus iuxta communem etiam theologorum modo laudatorum doctrinam nouerit, Stephani consuetudinem ab omnibus episcopis antiquitus seruatam fuisse sic demonstramus. Qui Agrippinum existimat primum rebaptizationis parentem, necessario agnoscit neminem episcoporum ante Agrippinum hereticos rebaptizasse, et consequenter Stephani Romani Pontificis consuetudinem ante Agrippinum ab omnibus episcopis obseruatam fuisse, atqui iuxta communem Gallie scriptorum ac theologorum opinionem, S. Cyprianus Agrippinum censebat primum rebaptizationis parentem, id enim affirmant Isambertus, Frassen, defensor Declar. Cleri Gallicani, uulgo Bossuetius, Meldensis episcopus,  Tillemontius, Fleuriacus, Baillet, auctor operis cui titulus: Remarques sur la Biblioth. des Auteurs Eccl. de M. Dupin, l'Herminier, Habert. P. Marand benedictinus, P. Geruasius, D. Brillon et D. Beuret, professores sorbonici, quorum omnium uerba supra retulimus.

Hoc insuper docent Iuenin, Natalis Alexander, nec non de Reueroni in sua dissertatione dogmatica de dissidio inter S. Stephan. et S. Cyprianum, et ceteri fere omnes qui de rebaptizationis origine tractarunt. Iure ergo concludimus Cyprianum iuxta communem Gallorum doctrinam etiam nouisse Stephani consuetudinem ab omnibus episcopis antiquitus seruatam fuisse.



DISSERTATIONIS PARS SECUNDA


 ARGUMENTUM.---Solida et inuicta sunt que ad profligandum ac euertendum ex S. Cypriano petitum aduersus pontificiam inerrantiam Neotericorum argumentum, a sapientissimis Gallie theologis adducuntur.

uidimus quo pacto sapientissimi Gallie theologi  istud Neotericorum argumentum uacuum et inane conficiant ac penitus euertant, propugnando nimirum, sicuti ceteri pontificie inerrantie uindices, S. Cyprianum exortam de hereticorum Baptismo contentionem non fidei sed mere discipline retulisse, atque ipsum probe nouisse quam Stephanus Romanus  Pontifex asserebat consuetudinem uniuersalis Ecclesie tunc temporis fuisse consuetudinem, ac ab omnibus episcopis antiquitus seruatam fuisse. Restat ut hec duo Gallorum doctrine capita solidis et inuictis niti momentis ostendamus. Id totidem capitibus assequemur.



CAPUT PRIMUM. EXPONUNTUR MOMENTA QUIBUS EuINCITUR CAUSAM DE BAPTISMATE HAERETICORUM CYPRIANO uISAM FUISSE REM NON FIDEI, SED MERAE DISCIPLINAE.

I. Illam opinionem seu praxim ad fidem pertinere nullatenus iudicauit Cyprianus, cuius originem non a Christo uel ab Apostolis, sed ab Agrippino, predecessore suo, repetit; atqui Cyprianus sue opinionis  originem ab Agrippino repetit, non uero a Christo, uel ab Apostolis: »Apud nos, inquit, S. Doctor in epist. ad Iubaian. LXXIII, non noua aut repentina res est, ut baptizandos censeamus eos qui ab hereticis ad Ecclesiam ueniunt; quando multi iam anni sint et longa etas, ex quo sub Agrippino bone memorie uiro conuenientes in unum episcopi plurimi hoc statuerint, atque exinde in hodiernum tot millia hereticorum in prouinciis nostris ad Ecclesiam conuersi non aspernati sint neque cunctati; immo et rationabiliter et libenter amplexi sint, ut lauacri uitalis ac salutaris Baptismi gratiam consequerentur.« uides hic Cyprianum sue opinionis antiquitatem ostentantem, qui tamen altius eam non repetit, quam ab Agrippini temporibus; siluisset ne Agrippino antiquiorem  si aliquem sibi fauentem agnouisset? Plures enumerat hereticos iam diu in prouinciis Africanis rebaptizatos; at non ante, sed post Agrippinum: »atque exinde, inquit, in hodiernum tot millia hereticorum, etc.« Agrippino ergo uetustiorem non agnoscebat S. Doctor rebaptizationis auctorem.

Audire iuuat Augustinum, qui iterum atque iterum affirmat Cyprianum rebaptizationis initium ab Agrippino duxisse: »Ideo autem,« inquit, lib. III de Bap. cont. Donat. cap. 12, »non se rem nouam aut repentinam beatus Cyprianus ostendit, quia sub Agrippino fieri iam ceperat. Anni sunt« inquit, »multi, et longa etas, ex quo sub Agrippino bone memorie uiro conuenientes episcopi plurimi hoc statuerunt proinde ab ipso Agrippino res noua facta est.« Et lib. II, cap. 7. »Hanc ergo  saluberrimam consuetudinem  per Agrippinum predecessorem suum dicit sanctus Cyprianus cepisse corrigi, sed sicut diligentius inquisita ueritas docuit, uerius creditur per Agrippinum corrumpi cepisse, non corrigi.« Teste igitur Augustino S. Cyprianus inde probabat se in rebaptizandis hereticis rem nouam non facere, quia iam sub Agrippino id fieri »ceperat«; rebaptizationem ergo sub Agrippino cepisse putabat antistes Carthaginensis. Preterea uides Augustinum ex Cypriani uerbis colligere »rem nouam ab Agrippino factam fuisse.« Tandem iuxta expressissimam Augustini sententiam, S. Cyprianus dicit saluberrimam, consuetudinem hereticos non rebaptizandi per Agrippinum  predecessorem suum cepisse corrigi, Agrippinus ergo iuxta Cyprianum rebaptizationi dederat exordium.

Audiamus iterum Augustinum »Quam tamen,« inquit, lib. II de Bapt. cap. 8, »consuetudinem  nisi prior ante Agrippinus, et nonnulli per Africam cepiscopi eius etiam per concilii sententias deserere tentauissent, non auderet Cyprianus saltem ratiocinari aduersus eam.« Et lib. Iu, cap. 6: »Istam consuetudinem tam robustam et antea idem Cyprianus inuenit, ut cum eius mutande auctoritatem, quam sequeretur uir tanta scientia preditus quereret, non nisi in Africa sola factum paucis ante se annis Agrippini concilium reperiret.« uides ex Augustino Cyprianum sola Agrippini, et nonnullorum  episcoporum cum ipso sentientium auctoritate motum fuisse ad Ecclesie consuetudinem mutandam, solam Agrippini concilii in totis retroactis temporibus auctoritatem sibi fauentem reperiisse, et consequenter ea antiquiorem non inuenisse nec agnouisse.

Rursus Angustinus, lib. II de Bapt., cap. 8: »Sed cum,« inquit, »fatigatum  precedentis concilii, quod per Agrippinum factum est, excepisset auctoritas, maluit predecessorum suorum tamquam inuentum defendere, quam inquirendo amplius laborare; nam in fine epistole ad Quintum ita ostendit in quo tamquam lectulo auctoritatis quasi fessus acquieuerit, quod quidem inquit et Agrippinus bone memorie uir statuit, etc.« Cyprianus, ut ex Augustino percipis, uoluit opinionem suam defendere, non  tamquam aliquid a Christo, uel ab Apostolis traditum, sed »tamquam a predecessoribus suis«  inuentum; in huius Agrippini, non uero Christi, uel Apostolorum auctoritate ueluti »fessus acquieuit.«

Et uero quonam pacto Cyprianus rebaptizationis originem altius ab Agrippino repetere potuisset; Cyprianus, inquam, qui, ut infra demonstrabimus, bene nouerat antiquam uniuerse Ecclesie consuetudinem sibi aduersari?

II. Non propugnatur ut fidei dogma, quod tantum uindicatur ut »fidei congruum et magis pertinens ad sacerdotalem auctoritatem et Ecclesie catholice unitatem:« quod enim asseritur fidei congruum, supponitur de fide non esse; quod dicitur ad fidem magis accedere, magis pertinere, fidei ueritas non  creditur; sic e. g. qui sententiam de uerbi diuinitate fidei congruentem, ad fidem magis accedentem assereret, omnium iudicio de uerbi diuinitate minus catholice sentiret, cur tandem? Quia uerbi diuinitatem ad fidei nostre dogmata reuocare minime censeretur; ecclesiastica uero mere discipline statuta merito uocantur fidei congruentia, sacerdotalem firmant auctoritatem, atque Ecclesie catholice roborant unitatem. Porro S. Cyprianus suam de hereticis rebaptizandis opinionem »fidei« quidem »congruentem« appellauit, non uero fidei ueritatem. »Magis pertinentem asseruit ad sacerdotalem auctoritatem et Ecclesie Catholice unitatem«; non uero necessariam;  »quorum,« inquit in Epist. ad Quintum 71  »sententiam et religiosam et legitimam et salutarem, fidei et Ecclesie Catholice congruentem nos etiam secuti sumus.« Et in Epist. ad Stephanum 72: »De eo,« inquit, »uel maxime tibi scribendum, et cum tua grauitate ac sapientia conferendum fuit, quod magis pertineat, et ad sacerdotalem auctoritatem, et ad Ecclesie catholice unitatem, pariter, ac dignitatem de diuine dispositionis ordinatione uenientem, eos qui sint foris extra Ecclesiam tincti, et apud hereticos, et schismaticos profane aque labe maculati, quando ad nos atque ad Ecclesiam, que una est, uenerint baptizari oportere.« Aliter loquentem audires S. Doctorem in iis, que tamquam fidei  dogmata uindicabat. Non fidei congruentem, sed »fide credendam« dicebat sentientiam de unitate Ecclesie seruanda: »hanc Ecclesie unitatem«, inquit in tract. de Eccl. unitate, »qui non tenet, tenere se fidem credit? . . . . hanc unitatem qui non tenet, non tenet Patris et Filii fidem.« Non fidei congruentem, sed fide tenendam dicebat sententiam qua infantes etiam baptizari posse docebatur: »esse,« inquit in epist. ad Fidum 64, »apud omnes, siue infantes, siue maiores natu unam, diuini muneris  equalitatem declarat nobis diuine Scripture fides.« uerum urgetne aliqua mere discipline capita? Hec fidei congruentia appellare solet; nec fidei congruentes appellat litteras confessorum, in quibus lapsorum penitentium nomina secundum ecclesiasticam consuetudinem  designabantur: »Et ideo,« inquit in epist. ad martyres et confessores 15, »peto ut eos  quos ipsi uidetis, quos nostis, quorum penitentiam satisfactioni proximam conspicitis, designetis nominatim libello, et sic ad nos fidei congruentes litteras dirigatis.« Sic fidei congruentem uocat suam erga lapsos agendi rationem, scilicet quod lapsis pacem dederit imminente persecutione: »Nos,« inquit in epist. ad Cornelium S. Pontificem 57, »quod fidei et caritati et sollicitudini congruebat que erant in conscientia nostra protulimus.« Ex quibus apertissime constat non modo in sensu obuio et naturali, sed etiam in phrasi cyprianica ad capita discipline, non autem ad fidei dogmata reuocari, que tantum dicuntur fidei congruentia, et ad eam magis pertinentia.

 III. Quod Deus alicui fidelium reuelat, inspirat tamquam quid melius, quid utilius, tamquam efficacius ad hereticos excitandos ut ad Ecclesie unitatem redeant, hoc meram sonat economiam ac disciplinam, nullatenus uero fidei dogma. Porro S. Cyprianus suam de hereticis rebaptizandis opinionem et praxim antique Ecclesie consuetudini preponendam contendit tamquam aliquid a Deo quibusdam inspiratum ut melius et utilius, ut magis alliciens hereticos ad Ecclesie unitatem amplectendam; en uerba Cypriani in Epist. ad Quintum LXXI. »Non est autem de consuetudine prescribendum sed ratione uincendum; nam nec Petrus quem primum Dominus elegit et super quem edificauit Ecclesiam suam, cum secus  Paulus de circumcisione postmodum disputaret, uindicauit sibi aliquid insolenter aut arroganter assumpsit, ut diceret se primatum tenere et obtemperari a nouellis et posteris sibi potius oportere, nec despexit Paulum quod Ecclesie prius persecutor fuisset, sed consilium ueritatis admisit, et rationi legitime quam Paulus uindicabat facile consensit, documentum scilicet nobis et concordie et patientie tribuens, ut non pertinaciter nostra amemus, sed que aliquando a fratribus et collegis nostris utiliter et salubriter suggeruntur si sint uera et legitima, ipsa potius nostra ducamus; cui rei Paulus quoque prospiciens in Epistola sua posuit dicens, Prophete autem duo aut tres loquantur et ceteri examinent, si autem alii reuelatum fuerit sedenti, ille prior taceat: qua in parte  docuit et ostendit multa singulis in melius reuelari, et debere unumquemque non pro eo quod semel imbiberat, et tenebat pertinaciter congredi, sed si quid melius et utilius exstiterit, libenter amplecti non enim uincimur, quando offeruntur nobis meliora:« et in Epist. ad Iubaian., 73. »Porro autem, inquit, cum heretici cognoscunt Baptisma nullum foris esse, nec remissam peccatorum extra Ecclesiam dari posse, auidius ad nos et promptius properant et munera ac dona Ecclesie matris implorant.« Quare ergo Cyprianus in causa Baptismatis hereticorum consuetudine prescribendum non esse contendit? Quia, inquit »nemo pertinaciter congredi debet pro eo quod semel imbiberat, quando aliquid melius et utilius offertur.« Suam uero de rebaptizandis hereticis opinionem et  praxim, tamquam quid melius et utilius esse recipiendam probat ex eo quod heretici intelligentes Baptisma foris  nullum esse, promptius ac auidius ad Ecclesie unitatem redibunt. An ergo fidem aliquatenus spectare censebat antistes Carthaginensis quod aliis offerrebat, ut quid melius et utilius? Quod ab aliis antiqua consuetudine post posita suscipiendum esse contendebat, ut heretici promptius ac auidius ad unitatem Ecclesie redirent? Itane urgeri solent a sanctis Patribus fidei capita? Suscipiendane dicuntur ut quid melius et utilius? In rebus fidei nullane illius quod in Ecclesia antiquitus seruabatur habenda ratio? Quam hec aliena in rebus fidei, tam in rebus discipline ecclesiastice esse consueta, apposita, ac congruentia, ut tantum decet  auctorem, nullo labore concipimus.

Iu. Ad discipline capita, non ad fidei dogmata reuocantur, que certis prouinciis sunt propria, que ab illis merito retineri posse creduntur quando semel apud ipsas usurpata fuere; fides enim non uni uel alteri propria est prouincie, sed eadem ubique et omnibus prouinciis catholicis communis esse debet: »regula fidei« inquit Tertul. lib. de uirgin. ueland. »omnino una est, sola immobilis et irreformabilis.« Aliunde quod in prouinciis quibusdam usurpatur, sonat praxim ac disciplinam, non uero fidem, que »usurpari« non dicitur, tandem in rebus fidei falsum est hoc principium, quod aliquid merito retineri possit eo ipso, quod semel usurpatum fuit, alioquin  dicendum foret a quibusdam Germanis prouinciis merito retineri Lutherana placita, quia semel apud eas usurpata fuerunt, quod tamen principium in rebus mere discipline iure merito sepius urgeri potest. Porro S. Cyprianus suam de rebaptizandis hereticis praxim inter ea recenset, que certis quibusdam prouinciis sunt propria, queue merito retineri possunt eo ipso quod apud eas semel fuerint usurpata, sic enim loquitur in Epist. ad Stephanum S. Pontificem 72: »Hec  ad conscientiam tuam, frater carissime, et pro honore communi et pro simplici dilectione pertulimus. credentes etiam tibi pro religionis tue et fidei ueritate placere, que religiosa pariter et uera sunt. Ceterum scimus  quosdam quod semel imbiberint nolle deponere, nec propositum suum facile mutare, sed saluo inter collegas pacis et concordie uinculo quedam propria que apud se semel sint usurpata retinere, qua in re nec nos uim cuiquam facimus aut legem damus.« Nemo non uidet Cyprianum hic Stephano significare se facile obtemperaturum non esse illius iudicio improbanti Africanum de rebaptizandis hereticis statutum, non ea ratione, quod Rom. Pontificis iudicia in rebus fidei infallibilia non existimaret, sed eo nixus principio, quod, etiam refragante Rom. Pontifice, merito in quibusdam prouinciis retineri possunt, que ipsis sunt propria, et que ab ipsis semel usurpata fuerunt, qualis erat praxis de rebaptizandis hereticis.

u. Cyprianus aperte declarat de una Stephanum  inter et ipsum agi disciplina; cum enim S. Stephanus pro sua opinione attulisset exemplum ipsorummet hereticorum, qui ad se uenientes non baptizabant, respondet S. Cyprianus »ad illud malorum deuolutam non esse Dei Ecclesiam ut ab hereticis mutuetur disciplinam ad celebranda Sacramenta.« Hoc ergo Stephani crimen, iuxta Cyprianum, quod ab hereticis mutaretur disciplinam ad celebranda Sacramenta, disciplinam ergo uocat Cyprianus quod Stephanus propugnabat. De aliqua ergo disciplina, iudice Cypriano, Stephanum inter et ipsum disputabatur; en uerba Cypriani in epist. ad Pompeium LXXIu: »Preclara sane et legitima traditio Stephano fratre nostro docente proponitur, que auctoritatem nobis idoneam prebeat; nam in eodem loco epistole sue addidit et  adiecit, cum ipsi heretici proprie alterutrum ad se uenientes non baptizent, sed communicent tantum, ad hoc enim malorum deuoluta est Ecclesia Dei et sponsa Christi ut hereticorum exempla sectetur, ut ad celebranda Sacramenta celestia disciplinam lux de tenebris mutuetur et id faciant Christiani quod antichristi faciunt.«

uI. Si existimasset Cyprianus Stephani consuetudinem sine dispendio catholici dogmatis seruari non posse, dicendum foret S. Cyprianum existimasse dogma catholicum tunc temporis a S. Stephano Romano pontifice et a longe maiori episcoporum parte, antiquitus uero ab omnibus episcopis catholicis impetitum fuisse, nouerat enim, ut infra probabimus,  quam Stephanus uindicabat consuetudinem a longe maiori episcoporum parte tunc temporis esse receptam, antiquitus uero ab omnibus episcopis seruatam fuisse. uerum quis Catholicorum hec impingat tanto Doctori? Fatearis ergo necesse est hanc Cypriano uisam fuisse mere discipline controuersiam.

uII. Si Cyprianus a Deo reuelatum censuisset nullum esse Baptisma ab hereticis collatum, desperasset profecto de illorum infantium salute, qui in preteritum cum solo Baptismo ab hereticis dato uita functi erant, non enim ignorabat ualidi Baptismi necessitatem ad salutem consequendam; atqui tamen ipse fatetur desperandum non esse de eorum omnium salute, qui preteritis temporibus cum solo Baptismo ab hereticis dato obierant, dummodo in Ecclesie sinu  dormierint; auscultes ipsi Iubaianum alloquenti »Quid ergo fiet,« inquit, »de iis qui in preteritum de heresi ad Ecclesiam uenientes sine Baptismo mortui admissi sunt? Potens est Dominus misericordia sua indulgentiam dare et eos qui ad Ecclesiam simpliciter admissi in Ecclesia dormierunt ab Ecclesie sue muneribus non separare.« Audi et Augustinum id sepius de Cypriano testantem; »Cum Cyprianus,« inquit, lib. II de Bapt. cap. 13, »arbitraretur eos qui extra Ecclesie communionem baptizarentur Baptismum non habere, credidit eos tamen in Ecclesiam simpliciter admissos propter ipsius unitatis uinculum posse ad ueniam pertinere;« et cap. 14: »Si ergo Cyprianus, quos esse sine Baptismo arbitrabatur tamen propter unitatis uinculum ad ueniam pertinere  presumebat;« et cap. 15: »Si enim non habebant Baptismum qui ab hereticis ueniebant, sicut asserit Cyprianus, non recte admittebantur, et tamen eisdem ipse indulgentiam de Domini misericordia propter unitatem Ecclesie non desperauit.« Eadem scribit lib. u cap. 2; lib. II cont. Crescon., cap. XXXIII, et aliis in locis. Non est igitur desperandum, iudice Cypriano, de illorum salute, qui cum solo Baptismo ab hereticis collato obierunt; dummodo in Ecclesie sinu dormierint, dummodo extra unitatem Ecclesie non obierint. Propter enim huius unitatis uinculum, teste Augustino, Cyprianus eos ad ueniam pertinere presumebat; non est ergo desperandum de salute infantium cum solo Baptismo ab hereticis collato uita functorum; ii enim nulla hereseos labe nondum maculati  in Ecclesie sinu dormierunt, extra unitatem ecclesie non obierunt. At numquid hanc Dei indulgentiam infantibus sine ullo Baptismo decedentibus tribuebat S. Doctor? non ita sane. Quare ergo eam infantibus sine Baptismo a Catholicis dato defunctis impertitur! Nisi quia traditam a Deo iudicabat necessitatem Baptismi alicuius ad salutem consequendam, non item Baptismi a Catholico collati, et consequenter si Baptismum hereticorum reiiciendum esse contendebat, hoc, non quia a Deo reuelatum crederet, sed ob alias rationes infra dicendas; non igitur fidei suam Cyprianus de rebaptizandis hereticis opinionem deuouebat.

uIII. Constans est ac perspicua Cypriani doctrina  cuilibet episcopo liberum esse in hac questione diuersum sentire, et uarias in partes sese inclinare. »Rescripsi, fili carissime,« inquit in Epist. ad Magnum 69, »ad litteras tuas quantum parua nostra mediocritas ualuit, et ostendi quid nos quantum in nobis est sentiamus ; nemini prescribentes quominus statuat quod putat unusquisque prepositus actus sui rationem Domino redditurus: »et in Epist. ad Stephanum R. Pontificem 72:« Qua in re  nec nos uim cuiquam facimus, aut legem damus, cum habeat in Ecclesie administratione uoluntatis sue arbitrium liberum unusquisque prepositus rationem actus sui Domino redditurus: »et in Epist. ad Iubaian. 73.« Hec tibi breuiter  pro nostra mediocritate rescripsimus, frater carissime, nemini prescribentes aut preiudicantes, quominus unusquisque episcoporum quod putat faciat, habens arbitrii sui liberam potestatem, nos quantum in nobis est propter hereticos cum collegis et cepiscopis nostris non contendimus, cum quibus diuinam concordiam et dominicam pacem tenemus. »Et in exordio concilii Carthag. III, sic loquitur.« Superest ut de hac re singuli quid sentiamus profeferamus neminem iudicantes aut a iure communionis aliquem si diuersum senserit amouentes; neque enim quisquam nostrum episcopum se episcoporum constituit, aut tyrannico terrore ad obsequendi necessitatem collegas suos adigit, quandoquidem habeat omnis episcopus pro licentia libertatis et potestatis  sue arbitrium proprium.«

Hec porro sentiendi libertas, quam Cyprianus cuilibet episcopo in causa Baptismatis hereticorum concedebat, inuicte demonstrat ipsum nullatenus fidei; sed uni, que uaria esse potest, hanc questionem retulisse discipline. Quis enim credat Cyprianum existimasse quod cuilibet episcopo liberum esset in rebus fidei sentire quid uellet? Censuisset igitur antistes Carthaginensis cuilibet episcopo liberum fuisse uerbi diuinitatem, duas in Christo naturas, etc., que tot fidei nostre capita credebat admittere uel denegare? Inscite prorsus diceretur talem a Cypriano episcopis concessam fuisse libertatem in his, que plenario nondum definita erant concilio; quis enim uel ex tirunculis nesciat nil Cypriani temporibus  a plenariis adhuc definitum fuisse conciliis? Regeres fortasse unam tunc temporis de diuinitate uerbi in Ecclesia fuisse sententiam, non item de Baptismo hereticorum? Pluribus ergo uerbi diuinitatem impetentibus existimasset Cyprianus cuilibet episcopo fuisse liberum de diuinitate uerbi sentire quid uellet? Satis ergo erat Cypriano dogma aliquod a pluribus episcopis impugnari, ut liberum cuilibet episcopo iam foret illud credere, uel non credere? Talia de Cypriano somniantibus commiserandum potius quam respondendum.

Censuitne liberum cuilibet episcopo potestatem remittendi peccata omnia Ecclesie concedere uel denegare? De hac re tamen nullum adhuc plenarii  concilii prodierat iudicium, nec una apud omnes episcopos etiam erat sententia, talem enim potestatem Ecclesie denegabat Nouatianus, quem plures ex Africa, Numidia et Gallia sequebantur episcopi, teste Cypriano in Epistolis ad Antonianum 55, ad Cornelium S. pontificem 59, et ad Stephanum S. pontificem 68. Lege tamen, perlege scripta Cypriani, nullibi concessam ab ipso Nouatianis inuenies talem sentiendi libertatem; cum enim hanc Nouatianorum opinionem uerbo Dei, seu, ut ipse loquitur, in citat. Epist. ad Antonian. »Fidei Scripturarum diuinarum« aduersam existimaret, Nouatianos ut hereticos traducit in epist. ad Antonian. Illorum opinionem »heresim appellat, heretice presumptionis durissimam prauitatem« grauioribus Ecclesie penis  puniendam in cit. epist. ad Antonian. et ad Steph. 68; adeo alienus erat a credendo ipsis fuisse liberum in hoc fidei negotio sentire quid uellent.

Censuitne liberum cuilibet episcopo uti uino uel aqua in calice Dominico offerendo? Audi Cyprianum in epist. ad Cecilium 63: »uiderit, frater carissime, si quis de antecessoribus nostris uel ignoranter uel simpliciter non hoc obseruauit et tenuit quod nos Dominus facere exemplo et magisterio suo docuit, potest simplicitati eius de indulgentia ueniam concedi, nobis uero non poterit ignosci qui nunc a Domino admoniti et instructi sumus, ut calicem Dominicum uino mixtum secundum quod Dominus obtulit offeramus, et de hoc quoque ad collegas nostros litteras dirigamus, ut ubique lex Euangelica  et traditio Dominica seruetur et ab eo quod Christus et docuit et fecit non recedatur.« Frustra Cypriano opponebant episcopi aquarii se ueterem ecclesiarum suarum consuetudinem sequi, atque suorum antecessorum uestigiis inherere, qui sine uino calicem Dominicum offerri posse iudicauerant. His omnibus auditis, et uiriliter refutatis Cyprianus aperte pronuntiat uinum in calice Dominico offerrendo ab omnibus »ubique« adhibendum esse; at quonam tandem motiuo ducebatur S. Doctor ad rem aquariis episcopis denegandam, que a nullo adhuc sancita erat Ecclesie decreto? Ab ipso disce: »Christus,« inquit in Epist. citata, »docuit ut calicem Dominicum uino mixtum offeramus. Porro seruetur ubique lex Euangelica, Dominica traditio; ab eo quod Christus  docuit non recedatur.« Non ergo existimabat Cyprianus in his, que a Christo tradita uel precepta asserebat, liberum cuilibet episcopo esse sentire uel agere quid uellet.

Hec igitur uera Cypriani doctrina, in rebus scilicet fidei unanimitatem in Ecclesia necessario ab omnibus esse seruandam; hec addo apud ipsum constans ac perpetua: »Christus inquit, in lib. de Unitate Ecclesie, in Ecclesia concordes atque unanimes esse precepit . . . Docet Dominus et admonet a talibus  recedendum;« et in epist. ad Caldonium 25: »Ut apud omnes unus actus et una consensio secundum Domini precepta teneatur:« et in epist. ead presbyteros Carthagin.  32: »Ut in Ecclesiarum statu componendo seruetur ab omnibus una et fida consensio:« et in epist. ad plebem uniuersam 43: »Qui mandatum Dei reiiciunt et traditionem suam statuere conantur, fortiter a uobis et firmiter respuantur:« et in epist. ad Maximum et Nicostratum confessores 46: »Nam cum unanimitas et concordia nostra scindi omnino non debeat:« et in epist. ad Cornelium S. pontificem 59: »Nulla societas fidei et perfidie esse potest:« et in epist. ad Magnum 69: »In Ecclesia Dei non nisi concordes atque unanimes habitant . . . . Apostolus Paulus docet et precipit hereticum uitandum esse ut peruersum et peccatorem.« Paria missa facio; at ex relatis sic ratiocinari licet, qui iudicabat unanimitatem in fide ita esse necessariam  ut a reprobis circa fidem recedendum esset, qui unam ab omnibus consensionem seruandam esse ex Christi mandato credebat, qui nullam fidei et perfidie societatem esse posse censebat, ille profecto non existimabat cuilibet episcopo liberum esse in rebus fidei uarie sentire; quid enim unanimitati magis contrarium quam hec sentiendi libertas. Atqui Cyprianus iudicabat unanimitatem in fide ita esse necessariam ut a reprobis circa fidem recedendum esset, etc. ut patet ex textibus citatis; ergo.

Ex his omnibus duo constant: 1o In iis que Cyprianus ad fidem referebat nemini uarie sentiendi libertatem ipsum concedere. 2o Cyprianum cuilibet episcopo libertatem concessisse contra suam de Baptismo  hereticorum opinionem sentiendi: unde manifestissime patet S. Cyprianum non rem fidei sed mere discipline censuisse totam hanc de Baptismo hereticorum questionem.

At tandem ad occludenda omnia aduersariorum effugia sit in exemplum hec ipsamet de Baptismo hereticorum controuersia. Censuitne liberum cuilibet episcopo ab hereticis baptizatos iterato tingere uel non tingere Baptismo, in hypothesi quod in Scripturis uel in traditione Apostolica contineretur eos non esse rebaptizandos? Cum enim Stephanus Pontifex maximus Africanis mandasset, ut traditionem de non rebaptizandis hereticis obseruarent, respondet Cyprianus iustum ac legitimum hoc Stephani esse mandatum, et reuera ab Africanis seruandam  esse hanc Stephani traditionem, in hypothesi quod hec traditio sit Euangelica uel Apostolica: en uerba Cypriani scribentis ad Pompeium: »Nihil innouetur, inquit, Stephanus, nisi quod traditum est. Unde est ista traditio? Utrumne de Dominica et Euangelica auctoritate descendens? An de Apostolorum mandatis atque Epistolis ueniens? Ea enim facienda esse que scripta sunt Deus testatur et proponit ad Iesum Naue dicens, non recedet liber Legis huius ex ore tuo, sed meditaberis in eo die ac nocte ut obserues facere omnia que scripta sunt; in eo item Dominus Apostolos suos mittens mandat baptizari Gentes et doceri ut obseruent omnia quecumque ille precepit; si ergo aut in Euangelio precipitur  aut in Apostolorum Epistolis aut Actibus continentur, ut a quacumque heresi uenientes non baptizentur, sed tantum manus illis imponatur in penitentiam, obseruetur diuina hec et sancta traditio.« Obseruari ergo debebatur iuxta S. Cyprianum quod a Christo uel ab Apostolis in hac de Baptismo hereticorum controuersia determinatum erat; cum ergo libertatem cuilibet episcopo concesserit hereticos rebaptizandi, uel non rebaptizandi, profecto existimauit nil circa rebaptizationem a Christo, uel ab Apostolis determinatum fuisse; ad fidem ergo pertinere non iudicauit hanc de Baptismo hereticorum controuersiam.

IX. S. Cyprianus nullum in terris agnoscebat tribunal, cui in causa Baptismatis hereticorum cedere  deberet, uni et soli Christo potestatem de actu suo iudicandi tribuebat: »Exspectemus,« inquit in exordio concil. Carthag. III, »uniuersi iudicium Domini nostri Iesu Christi, qui unus et solus habet potestatem de actu nostro iudicandi.« Fere similia scribebat S. Doctor ad Magnum et ad Stpehanum R. Pontificem. At uerumne esset in rebus fidei hoc Cypriani pronuntiatum? Numquid in rebus fidei quilibet episcopus; immo natio integra concilio generali morem gerere non debet? Numquid unus et solus Christus potestatem habet iudicandi de alicuius episcopi uel concilii particularis actu, qui fidem aliquatenus spectaret? Restat igitur ut S. Cyprianus hanc de Baptismo hereticorum questionem iis mere retulerit discipline capitibus, que certis in prouinciis ita  mordicus retineri possunt, ut ad ea mutanda nec ualeat S. Pontificis aut concilii generalis auctoritas. Hic uide, queso, candide lector, quantum hereticis patrocinentur, qui ex Catholicis ad pessumdandam Romani Pontificis auctoritatem clamitare non cessant, Cyprianum in hac controuersia fidei dogma uindicare uoluisse. Si hoc semel ipsis concedatur, concedendum erit et hereticis nec concilium generale, iudice Cypriano, supremum in dirimendis fidei controuersiis esse tribunal; huic enim eque ac S. Pontifici denegat S. Doctor potestatem de actu suo iudicandi, tam nitide, tam aperte uni, et soli Christo eam tribuens, »qui unus,« inquit, »et solus habet potestatem de actu nostro iudicandi.« Profecto prosequitur Eminent. de Bissi in citato iam documento Pastorali,  an 1728, pag. 62: »Est-ce là déclarer qu'on s'en rapporte à la décision d'un concile plénier?«

X. S. Cyprianus cum iis qui a sua opinione recedebant pacem, concordiam ac communionem constantissime seruauit: »Nos,« inquit, suam ad Iubaianum epistolam concludens, »quantum in nobis est propter hereticos cum collegis et cepiscopis nostris non contendimus, cum quibus diuinam concordiam et dominicam pacem tenemus . . . seruatur a nobis patienter et firmiter caritas animi, collegii honor, uinculum fidei, et concordia sacerdotii;« et in epist. ad Stephanum Rom. Pontificem 72. »Ceterum scimus quosdam quod semel imbiberint nolle deponere, nec propositum suum facile mutare; sed saluo inter collegas  pacis et concordie uinculo, quedam propria, que apud se semel sint usurpata retinere. Qua in re nec nos uim cuiquam facimus aut legem damus;« et in exordio concilii Carthag. III: »Superest ut de hac ipsa re singuli quid sentiamus proferamus neminem iudicantes aut a iure communionis aliquem, si diuersum censerit, amouentes.« De Cypriano id expresse testatur S. Hieronymus in dialogo aduersus Lucifer., c. 9; id centies affirmat S. Augustinus in suis de Baptismo aduersus Donatistas libris. Et quod uelim obserues pacem hanc cum aliter sentientibus, tunc etiam se tenuisse profitetur antistes Carthaginensis, quando contrariam Rom. Pontificis iudicium nondum expertus fuerat, ut patet ex uerbis citatis, tum epist. ad Iubaian., tum epist. ad Stephanum.  uerum itane se gessisset S. Doctor cum aduersariis a quibus fidem impugnari censuisset; Cyprianus, inquam, qui »a reprobis circa fidem recedendum esse et quidem ex precepto diuino« affirmat in lib. de Unitate Ecclesie? Qui »firmiter respuendos eos esse docet qui traditiones suas Dei mandatis contrarias statuere conantur« in epist. ad plebem uniuersam 43? Qui »nullam fidei et perfidie societatem esse posse« tradit in epist. ad Cornelium 59? Qui tandem »ab iis discendum esse« pronuntiat »qui Christi doctrine non acquiescunt« in epist. ad Pompeium? »Si quis,« inquit Tomassinus dissert. 2, de Bapt. heret., p. 48, »de fide a collegis dissenserit contumax a pace eiiciendus est et communione.« Cum ergo S. Cyprianus, saluo inter collegas pacis et concordie  uinculo de hac Baptismi controuersia disputari posse crediderit, et cum diuersum sentientibus communionem firmiter seruauerit, manifestum est ipsum existimasse illesam et intactam in toto hoc dissidio fidem remanere, ac nullatenus a suis aduersariis impeti uel obscurari. Non ergo fidei, sed mere discipline hanc esse controuersiam iudicauit.

At, inquies, non ideo pacem cum aliter sentientibus seruauit S. Cyprianus, quia de fide non agi in hac controuersia putaret, sed quia censebat pacem cum iis non esse rumpendam, a quibus etiam fides impeterentur, quamdiu res ultimo Ecclesie iudicio nondum est definita, qualis tunc temporis erat questio de rebaptizandis hereticis. Pudenda commenta, quibus soli pascantur qui inuenta queque deglutiunt;  si Cyprianus existimabat hostes fidei a conciliis particularibus damnandos non esse, nec communione priuandos ante ultimam Ecclesie definitionem, male ergo tam sepius, tam generice, dicebat »a reprobis circa fidem recedendum esse, firmiter respuendos eos esse qui traditiones suas Dei mandatis contrarias statuere conarentur, ab iis discedendum esse qui Christi doctrine non acquiescerent;« dicere debuisset a talibus non nisi post Ecclesie definitionem esse recedendum; et uero hecne ueterum Patrum agendi ratio erga eos, a quibus fidem impugnari iudicabant? Itane se gesserunt Antiocheni Patres erga Paulum Samosatenum eiusque asseclas! itane Patres Alexandrini erga Arium et episcopos ipsi fauentes? Itane  Patres Mediolanenses erga Photinum? Itane Patres Alexandrini erga Origenem eiusque sectatores? Itane Patres Constantinopolitani erga Eutychetem? Itane Patres Cesaraugustani erga Priscilianos? Expectaruntne supremam Ecclesie definitionem ad eos damnandos ac communione priuandos? Absit ergo ut illud Cypriano tribuamus, quod cum nullum in eius scriptis habeat fundamentum a ueterum Patrum sensu et agendi ratione tam sit alienum.

Preterea dicant nobis aduersarii, an Cyprianus pro zelo ac studio tuende fidei integritatis debuerit pacem et communionem cum iis tenere, a quibus, si aduersariis credimus, precipuum fidei nostre dogma spreta conciliorum Africanorum auctoritate pessumdari putabat? Demum si ad mentem Cypriani ante  ultimam Ecclesie definitionem a conciliis particularibus damnandi non erant nec communione priuandi qui fidem impugnabant, profecto, iam nullo modo ab Ecclesia damnari potuissent ac communione priuari. Non quidem ab Ecclesia in concilio generali congregata, talis enim congregatio tunc temporis moraliter impossibilis erat, non etiam ab Ecclesia, ut uulgo dicitur, dispersa, iudicium enim Ecclesie disperse pendet a iudiciis ecclesiarum particularium, quarum nulla in hypothesi iuxta Cyprianum eos ante Ecclesie definitionem damnare debebat, quomodo ergo ab Ecclesia ac dispersa damnati aliquando fuissent, quos nulla damnasset peculiaris Ecclesia? Hic hereant aduersarii necesse est, aut alia excogitent. Immotum igitur maneat Cyprianum ab illis fidem impeti  non existimasse, quos a conciliis Carthaginensibus damnari noluit, et cum quibus pacem ac communionem constanter seruauit.

Hec quibusdam aliis compendii causa pretermissis, luculenter euincunt momenta causam de Baptismate hereticorum Cypriano uisam fuisse rem non fidei, sed mere discipline; siue enim res ipsa ad Cypriani mentem examinetur, siue eius in hac controuersia agendi ratio attendatur, utrumque assertionis nostre ueritatem ostendit.

A Cypriano disce originem, disce naturam, disce consectaria sue opinionis et praxis et ad fidem eam reuoca si potes, illius enim originem non in Christo, non in Apostolis, sed in Agrippino constituit. Illam propugnat non ut fide credendam, non ut pertinentem  ad fidem, sed tantum ut fidei congruentem et ad eam magis accedentem, ut quid melius, ut quid utilius, ut aliquid proprium certis prouinciis, et iure retinendum, quando semel ab ipsis est usurpatum, uno uerbo de disciplina se contendere aperte profitetur.

Si de fide tenuisset nullum esse Baptisma ab hereticis collatum, nullam consequenter salutis infantium cum solo hereticorum Baptismo defunctorum spem habuisset, tamen affirmat de eorum salute desperandum non esse; si fidem ab aduersariis pessumdari in hac questione censuisset, dicendum foret quod nemo dicet catholicus S. Pontificem scilicet, et cum ipso maximam episcoporum partem Cypriani iudicio tunc temporis in fide errasse, immo  uniuersas totius orbis Ecclesias ante Agrippinum.

Si Cypriani spectes agendi rationem, cuilibet episcopo libertatem concedit in hac questione sentiendi quid uult, cum aliter sentientibus pacem concordiam et communionem constantissime seruat, uni et soli Christo tribuit potestatem de actu suo iudicandi; porro in discipline negotio cum aliquo colore hec disseruntur in capite fidei catholice alienissima essent omnia. Nunc ad dissoluenda que obiectantur procedamus.


SOLuUNTUR OBIECTIONES.

Obiiciunt I. Cyprianus suam de hereticis rebaptizandis opinionem multis probat Scripture textibus, ut uidere est in epist. ad Magnum 69, ad episcopos Numidie 70, ad Stephanum R. P. 72, ad Iubaian.  73, et ad Pompeium 74. Ergo eam a Deo traditam censuit et consequenter fide credendam.

Respondeo. Dato antecedente, nego consequentiam; non enim in rebus fidei tantum, uerum etiam in rebus mere discipline sepius afferuntur sacre Scripture loca, ad ostendendam scilicet congruentiam alicuius discipline cum iis que a Deo sunt reuelata, ut ex hac congruentia illius equitas uindicetur. Sic S. Basilius epist. 199, iuxta nouam editionem ad Amphilochium, cap. 32, ex Scripturis probat episcopum, presbyterum, diaconum depositos propter aliquod crimen non debere propter idem crimen communione ecclesiastica priuari. Sic D. Hieronymus epist. ad Theoph. aduersus errorem Ioannis Hierosolym. probat auctoritate tum ueteris  et Noui Testamenti legitimam fuisse Pauliniani factam a S. Epiphanio ordinationem, Paulinianus tum temporibus triginta tantum annos esset natus. Sic S. Augustinus lib. de Fide et Operibus, c. 26, probat auctoritate S. Scripture quedam esse crimina excommunicatione plectenda, quedam non publica penitentia sed quibusdam correptionum medicamentis sananda; sic S. Leo Magnus epist. 92 ad Rusticum Narbon. episcopum c. 2, probat ex Scriptura presbyteros et diaconos non esse penitentie publice subiiciendos, que certe omnia nullatenus fidem sed unam spectant Ecclesie disciplinam. Esto igitur probauerit S. Doctor suam opinionem multis Scripture textibus non ideo censuit ad fidem eam pertinere.

Et uero nonne Cyprianus ipse plura Scripture loca  retulit ad ea stabilienda que omnium iudicio meram spectabant disciplinam? Quis neget rem esse pure discipline lapsis concedere pacem, et communionem ecclesiasticam ante, uel post peractam penitentiam canonicam? Lege tamen Cypriani tractatum de Lapsis, eius Epistolas ad presbyteros Carthagin. 16, ad presbyteros Romanos 30, ad Lapsos 33, ad presbyteros Carthag. 34, plura Scripture loca reperies a Cypriano citata ad suam in hoc negotio opinionem stabiliendam. Quis neget rem esse pure discipline merique precepti ecclesiastici aque uino mixtionem in Calice Dominico offerendo? Aque tamen necessitatem ex diuinis Scripturis probat S. Cyprianus in epist. ad Cecilium 63; hoc ergo probationis  genus in rebus mere discipline eque ac fidei a Cypriano usurpabatur. Male igitur ex eo concluditur S. Cyprianum suam de rebaptizandis hereticis opinionem fidei adscripsisse.

Dixi dato antecedente: numquam enim S. Doctor suam opinionem ex Scripturis directe probauit ut eius in hac questione scripta attente perlustranti patebit. Probat quidem ex Scripturis hereticos Christi esse aduersarios in epist. ad Iubaian. et ad Pompeium; Ecclesiam unam esse in ep. ad Magnum et ad Pompeium. Unum Baptisma et unam esse fidem in epist. ad Episcopos Numidie et ad Pompeium; illos solos Spiritum sanctum dare posse qui ipsum habent, in epist. ad Magnum; solis Ecclesie prepositis licere baptizare in epist. ad Iubaian.; blasphemantes in Patrem  non posse consequi remissionem peccatorum in epist. ad Iubaian.; solam Ecclesiam Deo filios generare, in epist. ad Pompeium; et tandem Baptismi necessitatem in epist. ad Stephanum 72. Ex iis omnibus que ex Scripturis confirmabat, aliquid concludere in fauorem sue opinionis uariis ratiociniis conabatur; at numquam ex Scripturis directe probauit inualidum esse Baptisma ab hereticis collatum, ab hereticis baptisatos ad Ecclesiam uenientes iterato Baptismo esse tingendos.

Obiic. II. Cyprianus asserit ex hac de hereticorum Baptismo questione pendere originem fidei et salutis eterne: »Neque enim,« inquit in epist. ad Iubaian., »parua res et modica conceditur quando a nobis Baptisma eorum in acceptum refertur cum inde incipiat  omnis fidei origo et ad spem uite eterne salutaris ingressio.« Atqui ex controuersia mere discipline non pendet fidei et salutis origo, ergo ut mere discipline questionem non inspexit.

Resp. Nego maiorem non enim ex rebaptizationis lite, sed ex Baptismo pendere fidei et salutis eterne originem pronuntiat in textu allato, que duo, ni fallor, sunt plane diuersa; immo si Cyprianum proprius attendas, contrarium ex ipso manifeste eruitur; cum enim asserat in eadem epistola de eorum salute non esse desperandum, qui cum solo hereticorum Baptismo obierunt, satis ostendit ex sua opinione non pendere fidei et salutis originem. Porro ex eo quod Cyprianus dixerit a Baptismo pendere fidei et salutis originem, colligi non potest ipsum dogmati suam de  rebaptizandis hereticis addixisse sententiam.

Obiic. III. S. Cyprianus expresse docet a Deo reuelatum esse, quod aduersus Stephanum Rom. Pontificem tuebatur: »Proinde,« inquit in laudata epist. ad Iubaian., »frustra quidam qui ratione uincuntur, consuetudinem nobis opponunt quasi consuetudo maior sit ueritate, aut id non sit in spiritualibus sequendum quod in melius fuerit a Spiritu sancto reuelatum, ignosci enim potest simpliciter erranti, post insperationem uero et reuelationem factam qui in eo quod errauerat, perseuerat prudens et sciens, sine uenia ignorantie peccat; presumptione enim atque obstinatione quadam nititur cum ratione superetur.« Ergo illud fidei referebat.

 Resp. Distinguo antecedens. Cyprianus docet quod aduersus Stephanum tuebatur a Deo esse reuelatum quibusdam, tamquam quid melius, et utilius concedo antecedens, a Deo esse reuelatum uera et proprie dicta reuelatione in uerbo Dei scripto uel tradito contenta, nego antecedens. Itaque reuelatione fusiori significatu hic sumit S. Doctor, prout omnis ueritas cuiuscumque sit ordinis a Deo manifestatur, qui prima ueritas est, et prout omne donum desursum est descendens a Patre luminum, prout inquam, omne quod uel ad fidem, uel ad Ecclesie disciplinam et regimen spectat, reuelat, inspirat Spiritus sanctus.

1o Enim Cyprianus in textu obiectato non dicit simpliciter sed in melius reuelatum quod aduersus Stephanum tuebatur, non dicit Ecclesie reuelatum,  sed quibusdam inter fideles, quos inexcusabiles esse contendit post talem inspirationem ac reuelationem; porro hec duo intelligi non possunt de uera reuelatione que dogma catholicum exhibeat, dogma enim fidei non reuelatur, ut quid melius et quid utilius, nec ad fidem subito reuocatur, quod quibusdam inter fideles a Deo inspiratur, ac reuelatur.

2o Qui reuelationi et inspirationi, de qua hic loquitur S. Cyprianus resistit, iuxta ipsum rationi resistit, seu »a ratione superatur.« Reuelatio ergo latiori sensu hic a S. Cypriano usurpatur, prout quaslibet ueritates naturales complectitur quas Deus reuelat et inspirat.

3o S. Cyprianus in epistola ad Quintum nitide ostendit quo sensu dixerit a Deo reuelatum, quod  aduersus Stephanum tuebatur his uerbis: »Que aliquando a fratribus et collegis nostris utiliter et salubriter suggeruntur, si sint uera et legitima, ipsa potius nostra ducamus, cui rei Paulus quoque prospiciens in epistola sua posuit dicens: Prophete autem duo aut tres loquantur et ceteri examinent, si autem alii reuelatum fuerit sedenti, ille prior taceat; qua in parte docuit et ostendit multa singulis in melius reuelari et debere unumquemque non pro eo, quod semel imbiberat et tenebat pertinaciter congredi, sed si quid melius et utilius extiterit libenter amplecti; non enim uincimur quando nobis offeruntur meliora.« Quis non uideat opinionem de rebaptizandis hereticis a Cypriano iis adscribi, que Deus quibusdam inspirat et reuelat ad maiorem Ecclesie utilitatem?  Que profecto reuelatio unam respicit Ecclesie economiam, ac disciplinam, unde nedum faueat aduersariis, assertionem nostram confirmat, ut supra uidimus.

4o Totne fidei dogmata crediderit S. Cyprianus que in tractatu de Bono Patientie scripserat? Hec tamen a Deo inspirata esse pronuntiat: »Propter hoc,« inquit in epist. ad Iubaian. »etiam libellum de Bono Patientie quantum ualuit nostra mediocritas permittente Domino et inspirante conscripsimus;« non omnia ergo que a Cypriano dicuntur inspirata siue reuelata a Deo fidem respiciunt; reuelatio igitur siue inspiratio diuina aliquando a S. Cypriano fusiori sumitur significatu, non ergo tandem subtiliter inuenta, sed a Cypriano ipso suppeditata nostra responsio.

 Obiici. Iu. De fide credebat S. Doctor eos baptizare non posse quibus a Christo concessa non erat baptizandi potestas; at hereticis talem a Christo datam fuisse potestatem negabat Cyprianus: »Manifestum est,« inquit in Epist. ad Iubaian., »ubi et per quos et remissa peccatorum dari possit que in Baptismo scilicet datur; nam Petro primum Dominus super quem edificauit Ecclesiam unde et unitatis originem instituit et ostendit, potestatem istam dedit, ut id solueretur in celis quod ille soluisset in terris: et post resurrectionem quoque ad Apostolos loquitur dicens: Sicut misit me Pater, et ego mitto uos, hoc cum dixisset inspirauit et ait illis: Accipite Spiritum sanctum; si cuius remiseritis peccata remittuntur illi, si cuius tenueritis, tenebuntur; unde intelligimus  non nisi in Ecclesia prepositis et in Euangelica lege ac Dominica ordinatione fundatis licere baptizare et remissam peccatorum dare, foris autem nec ligari aliquid posse nec solui ubi non sit qui aut ligare possit aliquid aut soluere.« Ergo

Respond. Distinguo minorem. Iuxta Cyprianum hereticis data a Christo non erat baptizandi potestas; atque id uariis ratiociniis utcumque ostendere conabatur concedo; et id tamquam de fide, tamquam certum tradebat, nego minor. Itaque ad probandam suam de hereticis rebaptizandis sententiam uariis illationibus utcumque ostendere conatur S. Doctor hereticis concessam a Christo non esse baptizandi potestatem; in textu enim obiectato, ex eo quod Christus Petro et Apostolis ligandi et soluendi potestatem dederit,  infert solis Ecclesie prepositis potestatem remittendi peccata a Christo fuisse concessam. Inde colligit baptizandi facultatem hereticis minime competere, ex quo tandem concludit inualide quia illicite, ab hereticis baptizari.

uerum quod ex Scripturis iudicatur aliquomodo deduci posse, crediturne ad fidem pertinere? Si ad fidem reuocantur que a Deo sunt immediate reuelata, numquid et ea que ex reuelatis utcumque uariis ratiociniis inferri posse arbitrantur? Quando Cyprianus plura Scripture loca afferrebat ad ea probanda, que omnium iudicio uersatilem spectabant disciplinam, ut supra uidimus, quod tuebatur ex iis que citabat Scripture locis inferri posse profecto existimabat, ideone illud fidei deuouebat? Ergo licet S. Cyprianus  ex Scripturis inferri posse crediderit hereticis concessam a Christo non fuisse baptizandi potestatem, non ideo censuit de fide esse eos talem non habere potestatem.

Addo Cyprianum nec censuisse id certo et necessario ex Scripturis inferri posse; nam 1o Si existimasset ex Scripturis necessario inferri solis Ecclesie prepositis datam esse a Christo baptizandi potestatem: hanc laicis Catholicis sicut et hereticis denegasset, illi enim, eque ac isti non sunt Ecclesie prepositi; attamen nullibi apud ipsum hanc potestatem laïcis Catholicis denegatam inuenies, unde peruerse admodum hic error Cypriano a Catholicis affingeretur.

 2o Si existimasset ex Scripturis certo colligi nullum esse Baptisma ab hereticis collatum, pro certo habuisset infantes cum solo hereticorum Baptismo defunctos salutem adeptos non fuisse, eadem enim certitudine creditur hos infantes salutem fuisse adeptos, qua creditur eos ualide fuisse baptizatos; attamen S. Cyprianus non desperat de illorum salute, qui in preteritum cum solo hereticorum Baptismo obierant, inter quos plures exstitisse infantes nullus inficiabitur.

3o Si ex Scripturis certo inferri credebat eos qui ab hereticis tincti fuerant, reipsa minime fuisse baptizatos, quomodo zelus, quo pro salute hominum ardebat passus fuisset, ut cuilibet episcopo liberam eos non tingendi sineret facultatem? Credidissetne  in necessariis tutiorem partem eligendam esse? Probabilia ergo, non certa Cypriano ipsi uisa sunt, que ex Scripturis ad suam sententiam et praxim firmandam depromebat argumenta; unde contra propositam obiectionem concludo S. Cyprianum ad fidem minime reuocasse quod in Scripturis uariis ratiociniis inferri posse, nec quidem certo et necessario putabat.

Obiic. u. S. Cyprianus suam de hereticis rebaptizandis sententiam uocat Ecclesie Catholice fidem ac ueritatem: »Quare,« inquit in Epist. ad Iubaian. »Ecclesie Catholice fidem ac ueritatem, frater carissime, et tenere debemus firmiter et docere, et per omnia Euangelica et Apostolica precepta rationem diuine dispensationis atque unitatis ostendere.« Ergo  eam mere discipline non adscripsit.

Resp. Nego antecedens: qui enim citata Cypriani uerba ad ipsius de rebaptizandis hereticis sententiam referunt, uel Cypriani scripta nusquam legerunt ab uno uel altero auctore ea exscripsisse contenti, uel credulis imponere uolunt: en Cypriani textus integer, prolixus quidem, at ueritatem querentibus non onerosus: »Quam uanum est porro et peruersum ut cum ipsi heretici repudiato et relicto uel errore uel scelere in quo prius fuerant, agnoscant Ecclesie ueritatem, nos ueritatis eiusdem iura et Sacramentum mutilemus, et uenientibus ac penitentibus dicamus eos remissionem peccatorum consecutos esse, quando illi se peccasse et propter hoc ad Ecclesie indulgentiam uenire fateantur? Quare Ecclesie Catholice fidem  ac ueritatem, frater carissime, et tenere debemus firmiter et docere, et per omnia Euangelica et Apostolica precepta rationem diuine dispensationis atque unitatis ostendere. Numquid potest uis Baptismi esse maior aut potior, quam confessio, quam passio, ut quis coram hominibus Christum confiteatur et sanguine suo baptizetur? Et tamen neque hoc Baptisma hereticis prodest, quamuis Christum confessi et extra Ecclesiam fuerint occisi, nisi si hereticorum patroni et aduocati hereticos in falsa confessione Christi interfectos martyres predicant et contra Apostoli contestationem, qui nichil eos quamuis exustos et occisos dicit posse proficere, gloriam eis et coronam passionis assignant. Quod si heretico nec  Baptisma publice confessionis et sanguinis proficere ad salutem potest, quia salus extra Ecclesiam non est, quanto magis ei nichil proderit, si in latebra et in latronum spelunca adultere contagione aque tinctus non tantum peccata antiqua non exposuerit, sed adhuc potius noua et maiora cumulauerit.« uides quenam sit iuxta Cyprianum illa Ecclesie Catholice fides et ueritas firmiter tenenda et docenda, hereticos scilicet peccatorum suorum remissionem in heresi consequi non posse, nec illis Baptisma ad salutem prodesse, quod nullus inficiatur Catholicus, et in quo certe sita non erat erronea de rebaptizandis hereticis Cypriani sententia; pessime ergo de Cypriano merentur, qui ad ipsius errorem reuocant, quod ipse fide certum merito dixit.

 Obiic. uI. Cypriani Epistolam ad Pompeium, ex qua hec decerpunt testimonia, que fidei et dogmatis questionem ore patulo clamare uociferantur: »Si in aliquo nutauerit et uacillauerit ueritas, ad originem Dominicam et Euangelicam et Apostolicam traditionem reuertamur, et inde surgat actus nostri ratio, unde et ordo et origo surrexit. Traditum est enim nobis quod sit unus Deus, et Christus unus, et una spes, et fides una, et una Ecclesia, et Baptisma unum, non nisi in una Ecclesia constitutum, a qua unitate quisquis discesserit cum hereticis necesse est inueniatur, quos dum contra Ecclesiam  uindicat, Sacramentum diuine traditionis impugnat . . . . que ista obstinatio, queue presumptio humanam traditionem diuine dispositioni anteponere, nec animaduertere  indignari et irasci Deum quoties diuina precepta soluit et preterit humana traditio.«

Resp. Quorsum iste aduersariorum tenebre? Puluerem ab oculis excutiant et uideant aliquando in Cypriani textibus, quod uident omnes, traditum scilicet a Cypriano dici, unum esse Baptisma non nisi in una Ecclesia constitutum, quod uerum est, quod omnes tenent Catholici, qui ex hac traditione probant hereticis baptizare non licere; at hic traditumne asserit S. Doctor, Baptisma hereticorum ualidum non esse, uel quid simile? Hoc profecto nemo legit, nemo uidet, nec uidebunt ipsi aduersarii res propius inspicientes. At, inquiunt, unum Baptisma in una Ecclesia ita constitutum asserebat S. Doctor, ut hereticos nec licite nec ualide baptizare posse argueret.  Hoc fateor de quo nullatenus agitur; non enim hic queritur, an Cyprianus existimauerit hereticos non posse ualide baptizare; nec queritur, an hoc ex pluribus Scripture textibus eruere tentauerit, sed queritur utrum de fide crediderit, utrum a Deo traditum dixerit Baptisma ita unum in Ecclesia esse, ut heretici nec licite nec ualide baptizare potuerint. Hoc porro numquam probabitur; hoc nullibi apud Cyprianum legetur; immo contrarium uel ex hacmet Epistola obiectata demonstratur.

Cum enim Stephanus dixisset quod ab Apostolis accepimus tenemus, quid Cyprianus ad hanc Apostolorum auctoritatem? »Apostoli, respondet, hereticos Antichristos nominarunt, eos esse uitandos pronuntiarunt,  nullibi apud Apostolos preceptum inuenitur ut hereticis tantum manus in penitentiam imponantur;« eos nimirum intra limites se continet ut ostendat Stephanum absque titulo Apostolica traditione gloriari, et quid circa eiusmodi Baptismum Apostoli senserint latere. Porro si S. Cyprianus suam sententiam ab Apostolis traditam existimasset, hanc traditionem profecto hic appellasset, reponere certe non omisisset pessima omnino fide Apostolicam auctoritatem a Stephano laudari, cum sibi ipsi omnino faueret, oportunior ipsi nulla fuit occasio peremptoriam istam allegandi traditionem, qua aduersarii penitus retunderentur. Id tamen non prestitit Cyprianus; non ergo censuit ab Apostolis traditum Baptisma hereticorum inualidum esse.

 Opponit quidem S. Doctor Stephani traditioni, quam humanam appellabat, euangelicam et diuinam, quam anteponendam esse dicit dispositionem, non quasi in hac contineretur, aut manifestaretur sua de rebaptizandis hereticis sententia; contrarium enim uel ex hacmet Epistola modo euincebamus, sed quia ex hac humanis ratiociniis, siue ut loquitur Facundus Hermian. »humana argumentatione« suam sententiam eruere contendebat: Quid enim ostendit iuxta Cyprianum euangelica hec, et diuina dispositio, quam hic Stephano opponit? ostendit ne nullum esse hereticorum Baptisma? Hereticos ualide baptizare non posse? Minime; hoc nec ibi, nec alibi a Cypriano asseritur, quid ergo? Ostendit »Hereticos esse  Antichristos, esse uitandos,« ostendit »Baptismi unitatem;« en illa diuina dispositio, quam Cyprianus Stephano opponit, plures scilicet Euangelicas opponit ueritates, ex quibus suam sententiam uariis argumentis eruere laborabat. Porro ex eo, quod Cyprianus ex pluribus Scripture textibus suam de rebaptizandis hereticis sententiam erui posse crediderit, concludendum non est ipsum agi de fide in hac questione censuisse, ut supra probauimus.

Non moror quod in hac Epistola S. Cyprianus S. Stephanum erroris accuset; non omnis enim error militat contra fidem, et reuera Stephanus erroris quidem arguitur, numquam tamen erroris contra fidem; in eo autem errabat Stephanus in mente Cypriani, quod sententiam de rebaptizandis hereticis »meliorem  et utiliorem,« ut ait Cyprianus in epist. ad Quintum, non iudicaret, ideoque eam reiiciendam uellet.

Hec de Cypriani ad Pompeium epistola sufficiant, »Illa enim,« uerbis utor Augustini »que in Stephanum irritatus effudit retractare nolo, quia et non opus, et ea preterire melius est,« detestans, cum uincentio Lirin. optimo Gallo »illorum nequitiam qui sancti uiri  memoriam, tamquam sopitos iam cineres profana manu uentilant, et que silentio sepeliri, oportebat rediuiua opinione diffamant.«

Obiic. tandem probabile non est S. Cyprianum mere deuouisse discipline controuersiam, in qua de ualiditate aut inualiditate Baptismi agebatur, nec potest concipi, quomodo ita sentire potuerit uir perspicacia  maxime preditus, ac eruditione clarissimus.

Respond. Tot et tantis nititur assertio nostra argumentis, ut eam probilitate carere solus ille contendat, qui palpet in meridie. Enimuero ut iure meritoque dicatur Cyprianum existimasse hanc fuisse mere discipline controuersiam, numquid necesse est modum inuestigare, detegere, uindicare, quo talem iudicauit? Ignoretur modus, si placet, lateant nos principia quibus ad ita iudicandum moueretur S. Doctor, dummodo hac in controuersia ea protulerit que non nisi mere discipline questionem exhibeant; dummodo taliter in hoc negotio se gesserit, qualiter in negotio fidei numquam se gessisset, certa et immota remanebit ueritas assertionis nostre.

Eruditum Cyprianum, immo fulgentissimum Ecclesie  lumen, et doctorem conspicuum quis neget? At eruditum et puto Basilium, eruditum et Athanasium, iis tamen mere discipline controuersiam hanc uisam fuisse, et ipsi passim docent Galli scriptores ac theologi. 

Ceterum non immerito coniicitur eam fuisse Cypriani sententiam, quod Baptismi hereticorum ualiditas penderet ab usibus, consuetudinibus et dispositionibus priuatarum Ecclesiarum, que hereticos ad baptizandum inhabiles reddere possent. Nam. 1o Cyprianus, ut uidimus, suis permisit collegis de rebaptizatione uarie sentire, nec in alios quam in Sthephanum uidetur insurgere, eo quod Africanam etiam Ecclesiam Romane consuetudini mancipare  uellet; porro liberam istam rebaptizandi uel non rebaptizandi facultatem pro suo erga salutem animarum studio minime permisisset, si Baptismum ab hereticis collatum nullibi ualidum fuisse putasset. Illud ergo necesse est ut ualidum in quibusdam ecclesiis, irritum autem in aliis existimauerit: cuius quidem discriminis causa non aliunde repeti posse uidetur, quam ex ratione mox allata.

2o Magno inquirenti de Clinicorum tinctione respondet S. Cyprianus ualidum esse Baptismum Clinicis collatum; attamem uult in hac ipsa epist. ad Magnum 69, Clinicos iterum baptizari apud eos qui huius Baptismi ualiditatem denegabant; »Si aliquis, inquit, existimat eos Clinicos nichil consecutos, non decipiantur, ut si incommodum languoris euaserint  et conualuerint, baptizentur.« Nullum ergo censebat S. Doctor Baptisma Clinicis datum apud eos qui talis Baptismi ualiditatem denegabant, alioquin Clinicos ab illis rebaptizari non permisisset; nouerat enim, immo sepius docuerat ualidum Baptisma iterari non posse, quod ergo ualidum penes se credebat Baptismum, inualidum apud alios existimabat.

Porro ita de Baptismo sentire non poterat, quin arbitraretur hanc priuatis ecclesiis inesse potestatem,  ut apponere possent impedimenta, quibus nullum efficeretur Baptisma, ita ut ualide administraretur, ubi talia apposita non essent impedimenta inualide autem ubi apposita fuissent.

3o Reuera qui antiquitus rebaptizationi Hereticorum fauebant a diuersis ecclesiarum dispositionibus, seu consuetudinibus, nanciscebantur hereticos rebaptizandi necessitatem, et consequenter Baptismi, ualiditatem. »Quod igitur,« inquit S. Basilius in epist. canon. prima ad Amphilochium, »ad Catharos pertinet et prius dictum est et recte admonuisti uniuscuiusque regionis morem sequi oportere, quod ii qui tunc de illis statuerunt in uarias de ipsorum Baptismate sententias abierint. . . quoniam nonnullis Asiaticis omnino uisum est eorum Baptisma  pluribus consulendi causa suscipiendum esse, suscipiatur. Et paulo post. »Existimo itaque quoniam nichil de illis  aperte dictum est, eorum Baptisma a nobis reiiciendum esse, ac si quis ab eis acceperit accedentem ad Ecclesiam baptizandum; quod si hoc generali economie impedimento erit, rursus consuetudine utendum est, et sequi oportet Patres, qui que ad nos pertinet dispensauerunt.« Ibi perspicis S. Basilium a diuersarum regionum moribus, et a diuersis episcoporum statutis repetere necessitatem hereticos rebaptizandi uel non rebaptizandi.

Ita sentiebat et Amphilochius, qui in Catharorum Baptismo iterando uel non iterando diuersis ecclesiarum moribus seruiendum esse censebat, ut testatur Basilius  iis uerbis modo citatis: »Quod igitur ad Catharos pertinet et prius dictum est, et recte admonuisti uniuscuiusque regionis morem sequi oportere, quod ii qui tunc de ills statuerunt in uarias de ipsorum Baptismate sententias abierunt.«

Ita Firmilianus, qui rebaptizationem iis assimilat que a uariis regionum consuetudinibus robur accipiunt: »Circa celebrandos« inquit in sua ad Cypr. Epistola, inter Cyprianicas 75, »dies Pasche et circa multa alia diuine rei sacramenta, uideat quis esse apud illos  aliquas diuersitates, nec obseruari illic omnia equaliter, que Hierosolymis obseruantur secundum quod in ceteris quoque plurimis prouinciis multa pro locorum et nominum diuersitate uariantur, nec tamen propter hoc ab Ecclesie  Catholice pace atque unitate aliquando discessum est, quod nunc Stephanus ausus est facere, rumpens aduersus uos pacem, quam semper antecessores eius uobiscum custodierunt.«

Hec nos ad cumulum de Cypriano inuestiganda doctis, et confirmanda, uel etiamsi placuerit oppugnanda proponimus. Utcumque sit, immotum semper maneat et inconcussum quod a Gallis uniuersim asseritur, Cyprianum uidelicet totam hanc de Baptismo hereticorum controuersiam ad meram disciplinam reuocasse.



CAPUT II. AFFERUNTUR MOMENTA, QUIBUS EuINCITUR S. CYPRIANUM PROBE NOuISSE QUAM S. STEPHANUS ROM. PONTIFEX uINDICABAT CONSUETUDINEM, UNIuERSALEM TUNC TEMPORIS FUISSE ECCLESIAE CONSUETUDINEM, AC AB OMNIBUS EPISCOPIS ANTIQUITUS SERuATAM FUISSE.


 1. Rebaptizanti Cypriano opponebatur Ecclesie consuetudo, qua heretici ex S. Cypriano ad Ecclesiam uenientes sine nouo Baptismo recipiebantur; hanc porro Ecclesie consuetudinem numquam diffitetur, semper agnoscit S. Doctor: id unum contendit eam rationi subiiciendam esse, eam prescribere minime debere, ac quasi uetustum errorem derelinquendam esse; non ignorabat ergo eam sibi aduersari. »Frustra« aiebat Cyprianus Iubaiano scribens, quidam qui ratione uincuntur consuetudinem nobis  opponunt, quasi consuetudo maior sit ueritate . . . . non tamen quia aliquando erratum est ideo semper errandum.« Et in epist. ad Quintum: »Non est autem de consuetudine prescribendum, sed ratione uincendum. Loquitur de consuetudine hereticos non rebaptizandi.« Et in epist. ad Pompeium: »Consuetudo sine ueritate uetustas erroris est, propter quod, relicto errore, sequamur ueritatem.«

Nec dicas S. Cyprianum ibi loqui de consuetudine alicuius ecclesie particularis, Romane uidelicet, uel alterius, quam sibi aduersari ultro fateretur, non autem de consuetudine uniuersalis Ecclesie: nam 1o Cyprianus existentem eam fatetur consuetudinem, que ipsi opponebatur; atqui opponebatur consuetudo non quibusdam peculiaris,  sed uniuersalis Ecclesie. Audiatur strenuus ille traditionum Ecclesie defensor episcopus anonymus iam citatus, qui Cyprianum uiriliter perstringebat: »In quo genere« inquit in tractatu qui incipit his uerbis: Non debere denuo baptizari, etc. »Questionis« de Baptismo hereticorum »nulla omnino potuisset controuersia aut disceptatio emergere, si unusquisque nostrum, contentus uenerabili ecclesiarum omnium auctoritate nichil innouare gestiret.« Cypriano non exprobrat ipsum alicuius peculiaris ecclesie, Romane nempe, uel alterius auctoritati obaudire nolle« sed ipsum »uenerabili ecclesiarum omnium auctoritate contentum« esse noluisse. Audiatur S. Stephanus R. Pontifex in suo celebri rescripto. »Si quis a quacumque heresi uenerit ad nos, nichil innouetur preter id  quod traditum est.« Non Romanam tantum aut quibusbusdam peculiarem Cypriano opponebat traditionem, sed indefinitam, ac consequenter uniuersalem. »S. Stephanus« inquit defensor, Declarat cleri. Gallic., an. 1682. uulgo Bossuetius, episc. Meldensis  »urgebat consuetudinem uniuersalem. »S. Stephanus« inquit Habert doctor Sorbonicus  »traditionem et consuetudinem Ecclesie opposuit S. Cypriano;« si quis inquit, etc. »Ecclesie traditionem« inquit Grandin, doctor et professor Sorbon.  »Opposuit  Stephanus Papa Africanis. »De totius Ecclesie traditione« inquit Henricus a S. Ignatio.  »S. Stephanus Papa testimonium perhibuit, dum S. Cypriano hac in causa scripsit nichil innouetur nisi quod traditum est.« Mitto alios passim Gallos theologos de Stephano idem testantes.

2o S. Cyprianus obiectate consuetudini solam opponit ueritatem. uerum si existimasset S. Doctor hanc consuetudinem haud fuisse uniuersalem, sed quibusdam tantum ecclesiis peculiarem, non solam profecto ueritatem, quam pro se ipso stare credebat, sed etiam aliarum sibi fauentium ecclesiarum consuetudinem opposuisset; ideoque contestatus esset suos aduersarios et contra ueritatem, et contra consuetudinem etiam facere: non nostrum  est hoc ratiocinium, sed Augustini: »Cur,« inquit,  »tot Cypriani college in concilio dixerunt rationem et ueritatem consuetudini preponendam, ac non potius dixerunt eos quid aliud facere uellent et contra ueritatem, et contra consuetudinem facere?«

3o Quonam pacto censuisset Cyprianus consuetudinem solius Romane Ecclesie uel etiam alterius sibi aduersari, Cyprianus inquam, qui et ipsam Africane ecclesie consuetudinem sibi contrariam fatebatur? Gloriabantur enim S. Cyprianus aliique in Africa rebaptizantes se africane ecclesie dereliquisse consuetudinem, teste Firmiliano in sua ad Cyprianum epistola: »Quod autem,« inquit, »pertinet ad consuetudinem refutandam, quam uidentur opponere ueritati, quis tam uanus sit ut ueritati consuetudinem  preferat? aut qui, perspecta luce, tenebras non deserat? Nisi si et Iudeos Christo aduentante, id est ueritate, adiuuet in aliquo antiquissima consuetudo, quod, relicta noua ueritatis uia, in uetustate permanserint, quod quidem aduersus Stephanum uos dicere Afri potestis, cognita ueritate, errorem uos consuetudinis reliquisse.« Ita plane Cyprianus aliique rebaptizantes Africani, inquit illust. de Saleon Buthenensis episcopus, agnoscebant se antiquam mutasse consuetudinem. 

At, inquies, S. Cyprianus in epist. ad Quintum, et ad Iubaian. nitide affirmat iam pridem ab Agrippino pluribusue aliis Africanis episcopis statutum fuisse, ut ab hereticis baptizati ad Ecclesiam redeuntes iterum baptizarentur, exinde uero multa  hereticorum millia in Africanis prouinciis iuxta hoc statutum fuisse suscepta. Quid inde? Cyprianus ergo Africe consuetudinem sibi contrariam non reperit? Post Agrippinum consuetudo hereticos rebaptizandi in Africa preualuerat? Haudquaquam. Citata enim Cypriani uerba probant quidem Agrippinum pluresue Africanos episcopos, rebaptizationem in suis ecclesiis introduxisse, ac post Agrippinum nonnullos episcopos illius sententiam, et praxim fuisse secutos,  at nullatenus euincunt pluralitatem, et uniuersalitatem episcoporum Africanorum post Agrippinum rebaptizationi fauisse, ipso etiam Augustino interprete, qui obiectatum Cypriani textum ita explicat, ut minime impediat quominus consuetudo, non rebaptizandi ab Agrippino etiam usque ad Cyprianum in Africa preualuerit: »Quomodo autem,« inquit lib. III. de Bapt. cap. 12, »Cyprianus dicat atque exinde in hodiernum tot millia hereticorum in prouinciis nostris ad Ecclesiam conuersi non aspernati sunt neque cunctati, immo et rationabiliter et libenter amplexi sunt ut lauacri uitalis et salutaris Baptismi gratiam consequerentur, non uideo, nisi forte hoc dicat, exinde in hodiernum, quia nulla de illis ex quo in Ecclesia per Agrippini concilium  baptizati sunt, questio alicuius, excommunitionis exorta est. Ceterum si permanebat ab Agrippino usque ad Cyprianum consuetudo baptizandi ab hereticis uenientes, ut quid facta sunt a Cypriano de hac re concilia? Ut quid eidem Iubaiano dicit non se rem nouam facere aut repentinam, sed ab Agrippino constitutam? Cur enim Iubaianus de nouitate turbaretur? Ut eum per auctoritatem Agrippini sanari oporteret, si ab Agrippino usque Cyprianum hoc tenebat Ecclesia« Et cap. II. eiusdem lib. testatur plures ex illis episcopis qui cum Agrippino pristinam non rebaptizandi mutauerant consuetudinem, ad eam redisse, ita ut post Agrippinum uetus Ecclesie consuetudo in Africa undique uigeret.

Hinc patet Firmiliano et Augustino asserentibus  Africe consuetudinem a Cypriano derelictam fuisse, non obesse quod Cyprianus affirmat, ab Agrippino scilicet ad suam usque etatem multa hereticorum millia iterato Baptismo in Africa recepta fuisse; uerum enim utrumque. Cyprianus Africe consuetudinem dereliquit, quia dereliquit consuetudinem que a pluralitate presulum Africanorum seruabatur; multa hereticorum millia ab Agrippino usque ad Cyprianum iterato Baptismo in Africa recepta fuerunt, quia licet pluralitas Africanorum presulum Romanam consuetudinem retinuerint, nonnullis tamen magis placuit Agrippini sequi statutum, a quibus multa hereticorum millia iterato Baptismo recepta fuerunt. Hecque conciliatio eo benignius suscipienda, quod aliter dicendum foret et Cyprianum  sibi ipse contradiceret, et falsa ab Augustino narrari. 1o Cyprianus sibi ipsi contradiceret, quia ex hypothesi uellet in epist. ad Iubaian. Africe consuetudinem post Agrippinum sue opinioni suffragari, et in epist. ad Firmilianum affirmaret se Africe consuetudinem relinquere. 2o Falsum narrasset Augustinus quando tam sepius, tam confidenter, testabatur consuetudinem Africanam, spectato etiam tempore medio Agrippinum inter et Cyprianum, rebaptizationi fuisse contrariam.

Hoc quidem effutire de Augustino ueritus non est P. Geruasius in sua quam Gallico idiomate publice luci dedit S. Cypriani uita, libr. u, num. u, pag. 381. uerum quis patienter ferat tantum Doctorem  omnium in hoc rebaptizationis negotio uersatissimum sepius ut deceptum, ut a ueritate aberrantem, ut falsa obtrudentem, ut malum Cypriani interpretem ab hoc auctore traduci:  »Hec iactare,« defunctus adhuc loquitur Augustinus, »quid est nisi delirare.« Forte, inquies, talia censorem nostrum urgebant argumenta, ut Augustinum ab iis erratis excusare non posset etiam paratissimus. A sequenti cetera disce.

»Mirum non est,« inquit Geruasius, »quod Augustinus numerum episcoporum Orientalium qui Cypriani sententiam propugnabant ignorauerit, cum numerum Africanorum nec agnouerit; septuaginta enim episcopos nec plures in Africa recenset, cum uel in uno concilio octoginta septem enumerentur.« Hic  Augustinum numeri rebaptizantium ex Africa episcoporum ignarum nobis uenditat, pretensamque ignorantiam hoc probat argumento; quia plures, inquit, in Africa rebaptizantes episcopos non recenset S. Doctor quam septuaginta. Nigra falsitas et eo magis intoleranda, quo et scienter prolata, et in dedecus tanti Ecclesie Doctoris fabricata. En Augustini uerba ad Crescon., liber III, caput. III: »Proinde si omnino credendum sit, 50 episcopis Orientalibus id esse uisum, quod 70 Afris, uel aliquanto etiam pluribus contra tot millia episcoporum, etc.« Hec uerba »70 Afris uel aliquanto etiam pluribus« sonantne »70 Afris nec pluribus,« ut Auctor tam confidenter affirmat? Audiatur iterum Augustinus: »uisum est,« inquit, lib. I de Bapt. cap. 18 »Cypriano cum  ferme octoginta cepiscopis suis Africanarum ecclesiarum omnem hominem qui extra Ecclesie catholice communionem baptizatus fuisset, oportere ad Ecclesiam uenientem denuo baptizari:« Enumeratne hoc et in loco 70 tantum episcopos pro Cypriano?

Nos uidimus, inquit Augustini censor, uel uni Cypriani concilio 87, Africanos episcopos interfuisse, quod Augustinum latuit; at, te ipsomet teste, miser aristarche singulas horum 87 episcoporum sententias refert ac expendit S. Doctor in lib. uI et uII de Baptismo, quomodo ergo latuit Augustinum huic Cypriani concilio 87 episcopos Africanos interfuisse? Si igitur hos omnes Cypriano erranti non adiunxit, id egit, quia pro sua non omnibus communi equitate  ac iustitia noluit catholicas nonnullorum ex illis episcopis sententias erroris accusare, quod imitari melius auctori nostro cessisset, quam in Augustinum indigna anhelasse conuicia.

Hec sunt argumenta, quibus urgetur P. Geruasius ad ignorantiam Augustini reuelandam, seu uerius ad suam apertissime manifestandam; sed utinam Augustinus solus uiperinum huiusce scriptoris dentem expertus fuisset. Demum si eius auctoritatem sibi contrariam contempsit, saltem sibi aliquando fauentem ueneratus est. uerum ut de aliis taceam, quot contumeliosa, quot falsa, quot impia non euomuit in Stephanum Pontificem maximum, et  sanctissimum martyrem, uix inter ipsos Caluinistas reperias acerbius amariusque insultantem Pontifici.

Stephanus, si ipsi fides, »Indigne penitus erga Cyprianum se gessit.« Stephanus »fastum tumide ac dominatum affectat.« Stephanus »imperantem ac tyrannum« agit, inhumanitatis, uexationis, tyrannidis Reus. Stephanus Ecclesie unitatem scindere flocci facit; Cyprianum inauditum iudicat et damnat. Stephanus Cypriani, quem ut pseudochristum pseudoapostolum, dolosum et perfidum infamabat, episcopis legatis pacem, communionem, hospitalitatem non negauit solum sed negandam quoque ab omnibus et ubique precepit. Stephanus zelum pre se fert quidem, sed ad omnia promiscue deuastanda unice sufficientem, hic Stephani zelus Imperatorem mouit ad Ecclesiam  crudeliter persequendam. Stephanus non unum uel duos dumtaxat, sed tres errores fidei catholice aduersos docet in suo rescripto. Tandem uero, quasi hec omnia pro Stephani demeritis minime sufficerent, contestatur Geruasius se cum omni moderatione ac temperantia possibili de Stephano uerba facere.

Celi que uideo. Hec Francus? Hec catholicus? Hec Dei sacerdos? Hec filius? Hec de Patre? Hec de Pontifice maximo? Hec de traditionis uindice? Hec de sanctissimo Martyre? O licentiosam scriptionem, inultam nichilominus, proh superi, et impunitam? »O portentum non, sicut ait quidam, in ultimas terras exportandum, sed potius extra omne celum et omnes terras si fieri possit abigendum  .« Hec legentur? Hec credentur. Hec posteris tradentur?  uerba desunt, mens deficit, horrescit animus, ad placida, ad uera, ad humana, ad pia et catholica transeamus. Redeamus ad nos. »His enim malis magis debentur prolixi gemitus quam prolixi libri« Aug. Epist. XXII.

II. Episcopus anonymus Cypriano ceuus non semel laudatus tria de Cypriano  , eiusque asseclis tradit in tractatu, qui incipit his uerbis: »Non debere denuo, etc.« que manifestissime ostendunt notum abunde fuisse S. Doctori consuetudinem hereticos non rebaptizandi uniuersalem Ecclesie tunc  temporis fuisse praxim. Tradit enim: 1o Cyprianum eique adherentes nouam de rebaptizandis hereticis opinionem protulisse, quia non erant contenti uenerabili ecclesiarum omnium auctoritate, qua tamen pro humilitate necessaria contenti esse debuissent: »In quo genere questionis« de rebap. heret. inquit, »nulla omnino potuisset controuersia aut disceptatio emergere, si unusquisque nostrum contentus uenerabili ecclesiarum omnium auctoritate et necessaria humilitate nichil innouare gestiret.«

2o Cyprianum redarguit quod gloriaretur se correxisse uitia et errores uniuersarum ecclesiarum: »Errores,« inquit, »et uitia uniuersarum ecclesiarum correxisse apud simillimos sui et compares glorietur.«

3o Cyprianum, Cyprianique asseclas exhibet ut  episcopos, qui non uerebantur detegere turpitudinem matris Ecclesie, si quam esse in hac de Baptismo questione putabant: »Monstri,« inquit, »simile est ipso, episcopos talia scandala cogitare, et turpitudinem matris Ecclesie, si quam putant in hoc negotio esse, nimis irreuerenter non uereri detegere.«

Porro qui »non erat contentus uenerabili ecclesiarum omnium auctoritate,« non Stephani tantum, sed et ecclesiarum omnium auctoritati obaudire nolebat, non ergo solum Stephanum, sed et ceteras undique ecclesias nouerat Cyprianus sue opinioni ac praxi esse contrarias. Qui »gloriabatur se correxisse errores uniuersarum,« profecto non ignorabat uniuersas ecclesias a se dissentire; qui »non uerebatur turpitudinem matris Ecclesie detegere,«  palam ostendit matrem Ecclesiam sue, quam ueram putabat, opinioni aduersari.

III. S. Hieronymus in Dial. aduersus Lucif., tom. Iu, part. 2, pag. 305, hec habet: »Ecclesia semper ab hereticis Baptismum recepit . . . . quod si negandum quispiam putauerit hereticos a maioribus nostris semper fuisse susceptos, legat B. Cypriani epistolas, in quibus Stephanum Romane urbis episcopum, et inueterate consuetudinis lacerat errorem.« Duo hic ostendunt S. Cyprianum in mente S. Hieronymi non ignorasse consuetudinem Ecclesie sue opinioni et praxi fuisse contrariam: 1o S. Hieronymus ex Cypriani epistolis colligit, et probat praxim hereticos non rebaptizandi perpetuam Ecclesie ac maiorum nostrorum consuetudinem fuisse; ad mentem  ergo S. Hieronymi S. Cyprianus perpetuam hanc Ecclesie ac maiorem nostrorum consuetudinem in suis epistolis manifestabat; hanc ergo sibi aduersam Ecclesie consuetudinem non ignorabat. 2o Cyprianus iuxta Hieronymum erroris accusabat non solius Stephani, sed et Ecclesie consuetudinem; nouerat ergo non solius Stephani, sed Ecclesie consuetudinem sibi aduersari.

Repones fortasse iuxta Hieronymum consuetudinem quidem a Cypriano lacerari, sed non consuetudinem uniuersalem Ecclesie; at si Hieronymus de uniuersali Ecclesie consuetudine non loqueretur, suum minime probaret intentum. Enimuero ex eo quod Cyprianus lacerauit inueteratam consuetudinem  hereticos non rebaptisandi, Hieronymus probare intendit hereticos sine Baptismo, ab Ecclesia, a maioribus nostris semper fuisse susceptos. Porro ex eo quod Cyprianus lacerasset consuetudinem hanc quibusdam peculiarem, probaret quidem hereticos sine iterato Baptismo ab aliquibus semper fuisse susceptos; at minime probaret eos ita semper, ita a maioribus nostris indefinite, ac ab Ecclesia fuisse susceptos, ergo quando S. Hieronymus dicit consuetudinem a Cypriano laceratam fuisse, uniuersalem spectat Ecclesie consuetudinem.

Iu. S. Augustinus, cui, uel nulli hac in re fides prestanda, centies affirmat S. Cyprianum apprime nouisse consuetudinem Ecclesie uniuersalis sibi rebaptizanti aduersari. »Noluit,« inquit, lib. II de Bap.,  c. 8, »uir grauissimus  ueraci consuetudini cedere . . . sed in tam obscura questione turbatus et ubique intuens uniuersalem, robustamque consuetudinem« hereticos scilicet non rebaptizandi. Quid clarius? Cyprianus ubique intuebatur uniuersalem, robustamque consuetudinem hereticos non rebaptizandi, et c. 9: »Hanc autem  fuisse consuetudinem Ecclesie satis ostenditur et ipsius B. Cypriani uerbis.« Et iis citatis, sic pergit: »Ubi certe quid fieri soleret, et si non fieri uellet satis ostendit . . . . . aperte indicat  fuisse aliam consuetudinem Ecclesie, et in ipso concilio  nonnulle sententie omnino declarant eos contra Ecclesie consuetudinem decreuisse quod decernendum esse arbitrati sunt.« Quid luculentius?  »uerba ipsius B. Cypriani satis ostendunt« quam Stephanus urgebat consuetudinem fuisse Ecclesie consuetudinem. Cyprianus »satis ostendit« quid fieri soleret et si non fieri uellet, scilicet Ecclesie consuetudinem sue opinioni aduersari. Cyprianus »aperte indicat« fuisse aliam consuetudinem Ecclesie. Et Africani nonnulli in concilio Carthag. 3 »omnino declarant« se contra consuetudinem Ecclesie rebaptizandos esse hereticos decreuisse. Numquid ergo ignorabant Cyprianus, Africanique presules consuetudinem Ecclesie sibi aduersari?

Audiatur iterum S. Augustinus in lib. Iu de Bapt. c. 6: »Istam consuetudinem »hereticos non rebaptizandi« tam robustam et antea idem Cyprianus inuenit, ut cum eius mutande auctoritatem quam  sequeretur uir tanta scientia preditus quereret, nonnisi in Africa sola factum paucis ante se annis Agrippini concilium reperiret, quod cum sibi aduersus totius orbis morem non sufficere cerneret has rationes arripuit.« Cernebat Cyprianus eo teste, cui melius, quam nuperis quibusdam theologis explorata erant Cypriani uerba atque sensa, Agrippini auctoritatem, quam in hereticis rebaptizandis sequebatur, sibi non sufficere aduersus »totius orbis morem,« profecto ergo sciebat morem totius orbis rebaptizationi hereticorum esse contrarium.

Rursus Augustinus lib. uI de Bapt. c. 35: »Si consuetudo erat,« inquit, »sicut hec sententia testis est, ut heretici uenientes ad Ecclesiam cum Baptismo  quod habebant reciperentur, cum orbem terrarum quia sic recipiuntur accusant?« Episcopi scilicet concilii Carthagin. 3, inter quos Cyprianus. Porro qui accusant orbem terrarum, quod heretici sine iterato Baptismo reciperentur, non ignorant profecto ab orbe terrarum hereticos sic recipi, et lib. uII, c. 2: »Eam quoque fuisse consuetudinem ut sic reciperentur , et ipse Cyprianus multis locis et aliquot episcopi in hoc concilio  manifestant; unde aparet si heretici non habent Baptismum, Ecclesiam Christi temporum illorum preuaricatoribus fuisse plenam, qui eis suffragantes sic recipiebant.« Undenam probat S. Doctor uiguisse, Cypriani etiam etate, Ecclesie consuetudinem, ut heretici sine nouo baptismo  reciperentur? Ex ipso, ut uides, sancto Cypriano, qui multis locis illud manifestat; non ergo ignorabat antistes Carthaginensis eam fuisse Ecclesie consuetudinem.

Non pigeat queso Augustinum adhuc audire: »Talem,« inquit lib. uII, de Bapt., c. 25, »fuisse Ecclesie consuetudinem , ipsi qui hoc concilium Carthagin. 3 faciunt sepe commemorant.« Nouerat ergo Cyprianus, nouerant Africani episcopi, qui huic concilio interfuerunt, talem fuisse, non Stephani tantum, sed et Ecclesie consuetudinem, et in epist. ad uincentium Rogatist. 93, c. 10: »Cyprianus autem sensisse aliter, quam forma et consuetudo habebat Ecclesie, non in canonicis sed in suis et in concilii litteris  inuenitur.« Si in Cypriani litteris inuenitur ipsum aliter de Baptismo sensisse, quam consuetudo habebat Ecclesie, Cyprianus profecto in suis litteris ostendit consuetudinem Ecclesie alienam esse a sua sententia.

Quid amplius ab Augustino desideraretur in gratiam assertionis nostre? S. Cyprianus, teste Augustino, »satis ostendit, aperte indicat, omnino declarat, sepe commemorat, multis locis manifestat non Stephani tantum, sed et Ecclesie consuetudinem esse« ut heretici uenientes ad Ecclesiam cum Baptismo quod habebant reciperentur. Cyprianus »accusabat« non solum Stephanum, sed »orbem terrarum,« quod heretici sic reciperentur. Cyprianus »cernebat« se agere »aduersus totius orbis morem.« Cyprianus  »ubique intuebatur uniuersalem et robustam consuetudinem« hereticos non rebaptizandi. Hec sine ambagibus sine uerborum circuitu, nullis inuoluta tenebris, nitida, luculenta centies repetita, firmiter, ac euidenter ostendunt exploratum Cypriano sine dubio fuisse consuetudinem hereticos non rebaptizandi tunc temporis fuisse consuetudinem »uniuersalem Ecclesie,« consuetudinem »orbis terrarum, totius orbis morem,« quem »ubique intuebatur.«

u. Uniuersalem Ecclesie de non rebaptizandis hereticis consuetudinem nec a Cypriano, nec ab eius asseclis in dubium reuocatam fuisse manifestat et status controuersie, que Cyprianum inter et alios agitabatur; hunc dilucide exponit anonymus episcopus  Cypriano ceuus sepius laudatus iis uerbis: »Animaduerto quesitum apud fratres, quid potius obseruari oportet in personam eorum, qui in heresi quidem sed in nomine Domini Dei nostri Iesu Christi tincti, postmodum inde digressi et suppliciter ad Ecclesiam Dei aduolantes, totis precordiis penitentiam agerent, et erroris sui damnationem nunc demum intelligentes, auxilium salutis ab ea implorent utrum uetustissima consuetudine ac traditione ecclesiastica post illum qui foris quidem, sed in nomine Iesu Christi Dominicum acceperunt Baptisma, tantummodo imponi eis manum ab episcopo ad accipiendum Spiritum sanctum sufficeret, et hec manus impositio signum fidei iteratum atque consummatum eis prestaret; an uero etiam iteratum  Baptisma iis necessarium esset tamquam nichil habituris, si hoc quoque adepti ex integro non fuissent, perinde ac si numquam baptizati in nomine Iesu Christi forent, ideoque nonnulla super hac noua questione scripta aut rescripta esse iactabantur, quibus utraque pars ad destruenda aliena summo studio nitebatur.« En status controuersie, queritur utrum obseruari potius oporteat uetustissima Ecclesie consuetudo ac traditio qua heretici ad Ecclesiam uenientes cum Baptismo quod foris acceperant suscipiebantur? An uero Baptisma iis adhuc sit necessarium, quia nichil essent habituri si hoc non acciperent?

Hic porro questionis status manifeste supponit ab omnibus ultro admissam fuisse huiusce Ecclesie de  non rebaptizandis hereticis antiquissime consuetudinis existentiam, cum de ea queratur tantummodo utrum seruari, uel non seruari debeat; unde citatus auctor, qui totus est in refellendis Cypriani rationibus numquam de ipso conqueritur, quod huius Ecclesie consuetudinis existentiam in dubium reuocaret; at sepius ipsi exprobrat, ut supra uidimus, quod nollet esse »contentus uenerabili ecclesiarum omnium auctoritate,« quod rebaptizationem hereticorum minime damnaret, quam tamen iudicabat contrariam solemnissime cunctorum emeritorum sanctorum et fidelium obseruationi. »In quo genere, inquit, questionis  ut mihi uidetur nulla omnino potuisset controuersia aut disceptatio emergere, si unusquisque nostrum contentus uenerabili  ecclesiarum omnium auctoritate et necessaria humilitate nichil innouare gestiret; namque omne quod anceps et ambiguum et diuersis sententiis prudentium ac fidelium uirorum constitutum est, si contra priscam et memorabilem cunctorum emeritorum sanctorum et fidelium solemnissimam obseruationem iudicatur, damnari utique debet.« Cypriano exprobrat, quod auctoritati tot annorum, totque ecclesiarum acquiescere nollet; quod insurgeret aduersus ecclesiasticam tot seculorum consuetudinem: »Per quam, inquit, utile est credere, et tot annorum totque ecclesiarum auctoritati cum bona ratione acquiescere, cum sit maximum incommodum ac dispendium sanctissime matris Ecclesie aduersus prisca  consulta post tot seculorum seriem nunc primum ac sine ratione insurgere.« Ex quibus omnibus liquet nemini rebaptizantium tunc temporis fuisse dubiam hanc de non rebaptisandis hereticis Ecclesie consuetudinem; unde uenerabilis Beda asserebat Cyprianum cum suis Africanis non contra Stephani uel alterius praxim, sed »contra morem Ecclesie« statuere uoluisse heretico esse rebaptizandos  .

uI. Tandem Cyprianum hanc Ecclesie consuetudinem ignorasse, ueterum nullus uel obscure semel indicauit, haud nesciis aduersariis nostris, qui ad pretensam Cypriani ignorantiam firmandam, nullum hactenus alicuius antiquitatis testimonium afferre potuerunt. Et certe, Cyprianum huiusce consuetudinis ignarum numquam audissemus, nisi nuperis  nonnullis etatis nostre scriptoribus placuisset magis noue opinionis adinuentores se uideri, quam antiquam tot seculorum fidem sequi se profiteri. Quid ergo? Posthabitis, spretisque tot et tantis, que huc usque ex primeua antiquitate et precipue ex Augustino deprompsimus testimoniis, spreta itidem communi Gallorum scriptorum ac theologorum de hac re sententia, uix natis horum paucorum placitis omni uerisimilitudine etiam destitutis subscribemus? Absit, si homines sumus, si qualemcumque rationem, si sensum habemus humanum.

Equidem satis mirari non possum talem ab istis recentioribus de Cypriano fingi ac uenditari potuisse ignorantiam, istorum enim nemo profundam in rebus ecclesiasticis Cypriani eruditionem uiuidioribus  depinxit coloribus maiorique strepitu ac conatu ostentauit. Ad illam extollendam inexhausta pene diceres omnia summorum Pontificum, conciliorum, SS. Patrum, historicorum, petarum monumenta; sacrum et profanum, omnia undique quesita, arrepta, citata; tot laboribus ad illustrandam et manifestandam Cypriani doctrinam exantiatis, quis crederet? Cyprianum illius ignarum pronuntiant Ecclesie consuetudinis, que ipsis fatentibus precipuum fidei nostre dogma complectebatur. En tot de Cypriani doctrina preconiorum inexpectata conclusio: Cyprianus ignorabat Ecclesie consuetudinem, que precipuum fidei nostre caput spectabat. Sic doctus et ignarus, oculatus et obtusus ad istorum nutum Cyprianus, oculatissimus, ut paucos sibi fauentes  episcopos agnoscat, obtusissimus ut innumeros sibi aduersos ignoret; ad indagandos asseclas Cypriano tempus abunde suppeditatur, ad detegendos autem aduersarios decennium, quo Carthaginensem rexit Ecclesiam sufficere non potuit; sic inanem caliginem perspicuis rebus aspergunt homines, digni sane, qui experiantur absurda queque et ultima. Nostris ergo nenie iam cedant argumentis, sensatique omnes ueridico ore dicamus Cyprianum probe nouisse quam Stephanus R. P. uindicabat hereticos  non rebaptizandi consuetudinem, uniuersalem Ecclesie tunc temporis fuisse consuetudinem, siue ut Augustini uerbis utar, »Cyprianum hanc consuetudinem ubique et uniuersalem intuitum fuisse.«

Denique nouerat et Cyprianus hanc consuetudinem ab omnibus Episcopis antiquitus, id est ante Agrippinum, seruatam fuisse. Qui enim Agrippinum censebat primum rebaptizationis parentem, necessario agnoscebat neminem Episcoporum ante Agrippinum rebaptizasse, et consequenter ab omnibus Episcopis seruatam olim fuisse, quam Stephanus R. P. urgebat consuetudinem. Porro S. Cyprianus, ut supra probauimus, Agrippinum censebat primum rebaptizationis parentem.

Et uero ueterem hanc uniuersalis Ecclesie consuetudinem  Cypriano notam fuisse testatur sepius Augustinus: »uerumtamen« inquit lib. III, de Bapt. cap. 5, »que soleret esse Ecclesie consuetudo satis idem Cyprianus ostendit, qui ait in preteritum de heresi ad Ecclesiam uenientes sine Baptismo admissos.« Et lib. u, cap. 17. »Cypriano uisum est aliter suscipiendos ab hereticis uenientes, quam uel in preteritum suscipiebantur sicut ipse testatur, uel nunc suscipiuntur:« et cap. 19: »et ideo si uetus hec erat consuetudo, ut ab hereticis uenientes in eodem Christi Baptismo quem foris acceperant susciperentur, quod nec ipsi qui contra disserebant  negare potuerunt.« Et in Epist. ad uincentium Rogatistam 93, cap 10: »si enim Sacramenta cum peccatoribus communicando,  sicut putatis, periit Ecclesia, que fuerat in orbe terrarum iam prius tota perierat, cum sicut dicit Cyprianus in eam sine Baptismo admittebantur, ac sic nec ipse Cyprianus habebat in qua Ecclesia nasceretur.«

Preterea, ut supra uidimus, Cyprianus agnoscebat, et confitebatur que ipsi opponebatur Ecclesie consuetudinem. Porro Cypriano obiiciebatur non tantum que tunc temporis uigebat, sed etiam preterita, et antiqua Ecclesie consuetudo, ut patet ex textibus allatis, ac ex iis Cypriani uerbis ad Iubaian. scribentis. »Sed dicit aliquis quid ergo fiet de iis qui in preteritum de heresi ad Ecclesiam uenientes sine Baptismo admissi sunt? Potens est Dominus misericordia sua indulgentiam dare, et eos qui ad Ecclesiam  simpliciter admissi sunt in Ecclesia dormierunt, ab Ecclesie sue muneribus non separare. Non tamen quia aliquando erratum est, ideo semper errandum est.«

Ex quibus omnibus constat S. Cyprianum apprime nouisse consuetudinem hereticos non rebaptizandi tum suis, tum preteritis temporibus fuisse consuetudinem Ecclesie, haud ignorasse S. Doctorem a Stephano Rom. pontifice et a longe maiori Episcoporum parte tunc temporis eam seruari, ac antiquitus, id est ante Agrippinum ab omnibus Episcopis seruatam fuisse.





BINAE DISSERTATIONES DE FIRMILIANO, AUCTORE F. MARCELLINO MOLKENBUHR  O. S. F. STRICTIORIS OBSERuANTIAE, SS. THEOLOGIAE LECTOR. IUBILATO.



PRAEFATIO.

 Postquam, anno 1788, de Cathedris Petri Romana et Anthiochena, ac primis S. Petri successoribus binas publicaueram dissertationes, non cessaui ueterum SS. Patrum et historicorum opera horis intercisis, quas negotia permittebant liberas diligentius peruoluere, ac critice et attentius expendere et ulterius inquirere an forsan ego ipse contra assertam meam opinionem: »quod Petrus numquam sederit Antiochie  ,« aliquid solidi detegere potuerim, paratus, si errauissem, primus publice meam reuocare sententiam.

Ast tantum abest ut quidquam quod meis assertionibus aduersum esset, usque huc detexerim, ut potius in meis prioribus opinionibus, etiam illis circa Cepham, circa ieiunia et abstinentias in dies semper  magis et magis confirmatus fuerim; immo cum libros antiquiores ulterius peruoluerim, nunc preter opinionem meam et exspectationem, eo deueni ut  nonnulla opera que antiquis auctoribus adscribuntur, ex pluribus indiciis cognouerim esse respectiue supposititia, uel mutila, uel interpolata, et quidem talia opera, ex quibus grauissime et intricatissime controuersie fuere enate non minus in theologia dogmatica, quam historia et chronologia ecclesiastica, nec non patrologia signanter quatuor primorum seculorum. Non possum non meas in re tam ardua cogitationes publici iuris facere.

Initium facio ab Epistola Firmiliano adscripta, que ex uniuersis que exstant inter Cyprianicas, est omnium celeberrima. Proximo tempore et Epistolas S. Basilii M. canonicas aliaque eius opera, concilia Eliberitanum, Ancyranum, Neocesariense, Gangrense, Laodicenum crisi subiiciam. Denique et ostendam  Eusebii Cesariensis historiam ecclesiasticam in puncto rebaptizationis et controuersie celeberrime S. Stephanum papam inter et S. Firmilianum, nec non et paschatis celebrandi S. uictorem papam inter et Polycratem ac Ireneum esse interpolatam. Huius Eusebii librum inscriptum: uita Constantini M., fuisse mutilatum, iam alias subindicaui  . Mentionem quoque faciam de orthodoxia S. Dionysi Alexandrini, et quod is numquam fauerit rebaptizantibus; insuper quod hac in causa catalogus S. Hieronymi de uiris illustribus fuerit male corruptus. De conciliis Synnadensi et Iconiensi, si negotia permiserint, suo tempore quo et epistolas S. Cypriani examinabo, consequenter et concilia Africana que in causa rebaptizationis contra definitionem S. Stephani  pape celebrata fuisse dicuntur, attingam, et reliqua; campus amplissimus undique spinis circumseptus et consitus.

Nunc de sola S. Firmiliani Epistola  , cuius  S. Patris elogium hic omnino premittendum esse censeo.

II. Circa medium seculi III, duo precipui in Ecclesia Greca resplenduerunt Episcopi, S. Dionysius Alexandrinus in Aegypto, et S. Firmilianus Cesariensis in Cappadocia, qui acerrime et iunctis uiribus pugnarunt contra hereses Nouati presbyteri romani a S. Cornelio papa extra Ecclesiam eiecti, et Pauli Samosateni Antiochie episcopi  . Sancti et magni Dionysii Alexandrini encomia hic non recensebo.

Firmilianus in Ecclesia Greca colitur tamquam sanctus  , nec immerito; nam maxima plurimorum episcoporum synodus Antiochena III  contra Paulum Samosatenum temporibus Aureliani Imperatoris habita Firmilianum illo tempore defunctum in litteris ad Pontificem Romanum et Episcopum Alexandrinum  datis uocat »uirum in Domino beatum.« Insuper, quod maius est, ut episcopi ibidem magno numero collecti suis contra Paulum Samosatenum decretis grauiorem conciliarent auctoritatem, prouocauerunt ad doctrinam a Patribus traditam: binos tantum adduxere proxime defunctos, S. Dionysium Alexandrinum et signanter Firmilianum. Addunt quod tota synodus, antequam sententiam pronunciare uoluerit, Firmilianum e Cappadocia aduocauerit; quod Firmilianus ad synodum uenire uoluerit, et, dum is in itinere fuerat, tota synodus eius aduentum exspectauerit; neque hec ultimatam sententiam proferre uoluerit, nisi postquam presentem audiuisset Firmilianum; ast, dum Firmilianus Tarsi in Cilicia interim obierat, tunc prelaudata synodus decretum edidit, ui cuius Paulus  Samosatenus ab Ecclesia Catholica que sub celo est uniuersa separatus fuit. Nihilominus predicti Patres Antiocheni in sua ad Papam Epistola synodica specialiter addunt quod Firmilianum, dum uiueret, habuerint sibi consentientem, referentes: »Firmilianus, dum uiueret, bis uenit Antiochiam, et peregrina illius  dogmata condemnauit, sicut scimus et testificamur, qui adfuimus, et alii multi nouerunt.«

Reflectendum quod altum taceant de libris uel epistolis a S. Firmiliano scriptis. Quante pro tunc in Ecclesia Catholica fuit auctoritatis Firmilianus! Hunc Firmilianum cum Grecis uocabo Sanctum, tum ut ea adscriptione euidentius distinguatur a  pseudo-Firmiliano in sequentibus sepius obuenturo; tum quia non solum a Grecis, sed a Latinis, ut Tillemontio, etc., sanctus appellatur. S. Gregorius Nissenus, dum S. Gregorium Thaumaturgum elogio excellentiori exornare uoluit, hunc quoad uirtutes  equiparauit cum nostro S. Firmiliano olim Cesariensium ecclesie ornamento.

III. Porro cum Eusebius Grecus sollicite referat  S. Firmilianum sub SS. Pontiano, Antero Fabiano, Cornelio, Lucio, Stephano, Xysto, Dionysio, summis Romane Ecclesie Pontificibus in Ecclesia Greca floruisse circiter ab anno 230 ad annum 270; Firmilianum ceu precipuum ex Orientalibus Episcopum interfuisse tribus conciliis Antiochenis, primo contra Nouatum, duobus reliquis contra Paulum Samosatenum celebratis, eum a subsecuta synodo Iu Antiochena, que est III contra Samosatenum, intensissime expetitum, et auidissime expectatum fuisse, S. Firmilianum fuisse unum ex duobus illis Patribus defunctis, ad quorum doctrinam respectiue uel scripto, uel ore traditam postrema et  maxima synodus Antiochena in negotio Pauli Samosateni prouocauerit; eum idem Eusebius omnium Scriptorum Ecclesiasticorum, maxime Grecorum opera uel Epistolas utcumque memorabiles accurate recensuerit, de S. Firmiliano quem singulariter depredicauit, uero altissimum sileat quod ille aliquam Epistolam scriptam umquam reliquerit; hinc sane concludendum foret quod S. Firmilianus ore quidem, et coram certauerit strenuus; non uero scriptis disputauerit circa res Ecclesiasticas.

Hec presumptio confirmatur ex eo quod S. Hieronymus nullibi S. Firmilianum inter Scriptores Ecclesiasticos recenseat, immo in catalogo S. Hieronymi de uiris illustribus, per alios auctores subsecutos adaucto, Firmilianus nequidem comparet.

 Iu. Nihilominus posterioribus seculis in lucem producta fuit quedam famosa epistola Firmiliani Cesaree in Cappadocia episcopi ad S. Cyprianum, que preter plurima absona in decursu euoluenda precipue defendit errorem rebaptizantium. Fateor, quisquis hanc epistolam composuerit, eamque alicui magno uiro ad acquirendam auctoritatem supponere uoluerit; uix potuisset ex seculo III episcopum eligere maiorem S. Firmiliano. Nam quod S. Dionysius Alexandrinus S. Firmiliano nullatenus inferior Pape fuit subiectissimus, ex huius scriptis epistolis apud alias ecclesias asseruatis euidenter ostendi pro tunc potuisset; ast de S. Firmiliano nullum aliud opus scriptum exstabat  . Igitur si famosa epistola quam  nunc examinabimus, sit supposititia, impostor tamen prudenter uel astute egit ut eam sub nomine Firmiliani euulgauerit, quatenus sub hoc nomine quam maximam sortiretur auctoritatem.

u. Isthec igitur epistola pre ceteris nnnc accuratiori  crisi subiicienda est, utpote que sola exstat sub Firmiliani nomine.



CONSPECTUS UTRIUSQUE DISSERTATIONIS DE FIRMILIANO.

    DISSERTATIO I.---N. 1, 2, 3, Premittuntur due regule critices ex Dupinio.
    Propositio I.---N. 4, 12. Epistola que sub Firmiliani nomine circumfertur ab homine Latino uidetur conficta.
    Propositio II.---N. 13, 17. Saltem S. Firmilianus eam non composuit.
    N. 18, 77. Ipsa epistola refertur quoad partes et critice examinatur; ubi n. 41. An S. Stephanus papa ualidum edixerit Baptismum sub quacumque forma collatum.
     Propositio III.---N. 78, 87. uerosimilius est, quod aliquis Donatista Africanus fatam Epistolam fabricatus fuerit post sec. Iu, uel alius hereticus.
    Propositio Iu.---N. 88, 91. S. Firmilianus nullos libros scripto publico uulgauit.
    DISSERTATIO II.---De S. Firmiliani anno emortuali, quo Paulus Samosatenus fuit condemnatus in celeberrima synodo Antiochena, in qua et uox homousion dicitur fuisse reiecta.
    N. 92. Chronologi dissident.
    Propositio. N. 93, 100. Illa ante annum 272 non contigerunt.





DISSERTATIO PRIMA De Firmiliani ad S. Cyprianum Epistola aliisque eius operibus.

 1. Ante quam ad ipsas meas assertiones progrediar, premitto ex Dupinio  : »An aliquis liber habendus sit supposititius, »duas tantum sequentes regulas:

2. I. Certum est et sufficere ad dubitandum de opere, quod ab antiquis non sit citatum, hincque caracteres antiquitatis ualde authenticos debet habere ut ab omnibus recipiatur: cum e contrario minimis coniecturis contrarium euincentibus una cum ueterum silentio procul dubio suppositium habendum sit.

3. II. Fit sepe ut, quamuis unaqueque coniectura separatim considerata non uideatur magni esse ponderis, omnes tamen simul iuncte certitudinem quamdam moralem efficiant. Relique regule critice in decursu applicabuntur.



PROPOSITIO I. uero similius est quod famosa sub nomine Firmiliani ad S. Cyprianum Epistola non ab aliquo greco, sed a latino tenebrione fuerit composita.


4. Probatur 1o Epistola hec in idiomate Greco non exstat; sed dumtaxat latine fuit in lucem producta diu post tempora, S. Firmiliani; qui ergo asserit, uel credit, eam originaliter fuisse Grecam, peccat contra principium sufficientis rationis; nisi momenta  positiua superaddiderit comprobantia eam aliquando Grecam exstitisse, uel iudicia adduxerit Grecam redolentia originem. Atqui nulla momenta positiua adduci poterunt subiudicantia Grecam fate epistole natiuitatem; ergo non est asserendum hanc Latinam prolem ex Grecia esse oriundam; non enim sano critico satis est; quod ipse fabricator dicte epistole Firmiliani nomen superscripserit, aut se in Cappadocia inter Grecos episcopum esse innuat; alias innumera opera, que certo supposititia sunt, cogeremur admittere ut genuina. Igitur prefata epistola Latina tamdiu habenda est origine Latina, donec probetur eam olim exstitisse Grecam. Porro licet probaretur eam olim exstitisse Grecam, nichilominus habenda tamquam S. Firmiliano supposititia, ut dicetur  a numero 13.

5. Probatur 2o Non solum Grecam originem non redolet, sed talia refert uocabula, que suadeant, primeuam originem fuisse Latinam. E. g. pseudo-Firmilianus ait: »Apud nos necessario fit ut seniores et prepositi per singulos annos in unum conueniamus; in ecclesia president maiores natu.« Grecus auctor Catholicus seculo III, potius et significantius dixisset: »Ut presbyteri, et episcopi in unum conueniamus« etc.; quas uoces origine Greca Latinus interpres immerito immutasset. Quod uero episcopi apud Grecos seculo III, antonomastice appellati fuerint »prepositi« nullum in libris Grecis occurrit exemplum. Equidem cl. Iosephus Bingham  ecclesie Anglicane scriptor celeberrimus asserit episcopos  in Ecclesia primitiua honoratos fuisse titulo Prepositorum  . Ast 1o ex tribus primis seculis nullum adducit auctorem, nisi unum Cyprianum, qui fuit Latinus in Africa. 2o Epistole quas Binghamius adducit mihi uidentur S. Cypriano fuisse supposite. Titulus Seniorum occurrit apud Latinos in Africa scriptores seculo III, apud Tertullianum  , seculo Iu, apud S. Optatum  , seculo u, apud S. Augustinum   . Ast quenam classis personarum Ecclesiasticarum per Seniores denotata fuerit, obscurum ualde est; obscurissimum quinam fuissent illi Prepositi et Seniores apud Grecos, qui in Cappadocia singulis annis necessario conuenire debuissent seculo III, ut de rebus ecclesiasticis deliberarent.

6. Dixi no 4, eam a quodam tenebrione Latino compositam. Ulterius censeo eam fuisse compositam a Latino anabaptista Africano; mee rationes sparsim patebunt signanter a no 75. Porro auctores qui fatam epistolam, ut prolem Grecam, uenerantur, si interrogati fuerint, quis eam ex Greco transtulerit in linguam Latinam? uel quo seculo translata fuerit? uel in quibus ecclesiis fuerit olim recepta? aut a quibus scriptoribus antiquis, ceuis, uel proxime ceuis  fuerit primum relata, uel agnita? quid solidi respondeant, non inuenient.

7. Caueus ait  ; Firmiliani Epistola a Cypriano cuius stylum plane sapit, Latine, ut uidetur, uersa est. Idem ex Catholicis iam olim opinatus fuerat Pamelius  .

8. Ast 1o si Epistola Firmiliani seculo III, iam innotuisset latina, quomodo fieri potuit ut numquam ab auctoribus seculi III, Iu, et u, fuerit citata? uerum de hoc plura in progressu. 2o Si Epistola stylum sapiat Cypriani; ergo prodit primam sui originem fuisse latinam, nam Cyprianus fuit latinus. 3. Admittamus eumdem auctorem qui epistolas uulgo Cyprianicas fabricatus est, composuisse quoque Epistolam Firmilianicam; quia in utrisque stylus est omnino idem, nisi quod in  Firmilianica seu ultima cunctas quas uel scurra inuenire potuit, contumelias plenis buccis euomuerit contra S. Stephanum papam. At uero epistolarum, uulgo Cyprianicarum auctor non est S. Firmilianus; ergo nec is est auctor epistole uulgo Firmilianice  . 4. Latinitas et stylus adeo  subsidet, ut sit S. Cyprïano, seu auctore, seu interprete prorsus indignus.

9. Lactantius, qui sub finem seculi III iam floruit, de S. Cypriano refert  : »Admodum multa conscripsit in genere suo miranda. . . .erat ingenio facili, copioso, suaui; et  aperto, ut discernere nequeas utrum ornatior in loquendo, an facilior in explicando, an potentior in persuadendo quisquam fuerit.« Similiter seculo Iu,  S. Hieronymus  S. Cyprianum celebrauit ut eloquentissimum; et alibi  ait: »Beatus Cyprianus instar fontis purissimi dulcis incedit et placidus.«

 10. Nullatenus satisfacit distinctio Pamelii  asserentis Cyprianum ante conuersionem suam fuisse eloquentissimum; post conuersionem uero pre humilitate in plurimis suis operibus elegisse stylum humilem et submissum; hec, inquam, nullatenus satisfacit. Nam 1o talem humilitatem ueteres ut Lactantius et Hieronymus, non adnotarunt in Cypriano qui tamen utique de mirandis, que S. Cyprianus iam fide imbutus conscripsit, operibus iudicarunt. 2o Istiusmodi humilitas in doctore ecclesiastico fuisset ualde singularis, et nescio an laudanda fuisset; reliqui SS. patres Ambrosius, Hieronymus, Basilius magnus etc. eam imitati non fuere. 3o Sane et ipse S. Cyprianus rhetor facundissimus post conuersionem multa conscripsit, non solum sensu  grauissima, sed et uerbis ornatissima; exemplo sint epistola S. Cypriani ad Donatum, suum olim in Baptismate suspiciendo socium: Epistola S. Cypriani ad martyres  . An forsan, dum has scripsit, sue humilitatis exercende fuerat oblitus?

11. Bollandiste  Epistolam Firmiliani supponunt authenticam; sed tamen eam a S. Cypriano e greco latinam factam esse negant, quia non est uerosimile 1o quod S. Cyprianus operam suam impendere uoluerit ut irati Firmiliani in S. Stephanum papam conuicia latine reddita spargerentur latius; 2o quod interpres fuerit epistole in qua tamquam ex huius mente ac sententia negatur Apostolorum temporibus hereticos extitisse , cum ipse in epistola ad Pompeium contrarium  asseruisset, tantumque dixisset postea etiam acriores quam quos Apostoli damnarunt, prorupisse. Quis autem fatam Epistolam latinitate donauerit, diuinare ausi non sunt.

12. Omnibus rite perpensis restaret dicendum, Epistolam Firmilianicam non a S. Cypriano, sed quodam ignoto homine sub ueste latina productam fuisse. Sed quo tempore? Quis primus eam protulit? Quam Greci nesciunt, Latini antiqui, ut S. Optatus Mileuitanus, Hieronymus, Augustinus etc. ignorarunt? Immo in editionibus typographicis antiquioribus non comparuit inter opera Cyprianica  . Morellus est primus, qui eam Parisiis publicauit anno 1564.  ea nec stylum, nec grecam dictionem redolet  . Expediuisset, ait Pamelius, ut numquam  edita fuisset. Ergo non nichil miror, quod Epistola Firmiliani ad S. Cyprianum responsoria que originaliter fuisset greca modo compareat inter Cyprianicas dumtaxat latina; at uero S. Cypriani ad S. Firmilianum consultoria que originaliter fuisset latina, nullibi compareat. Forsan et hec proxime componenda erit. Quidquid sit.



PROPOSITIO II. Non est uerosimile, quod S. Firmilianus famosam pro rebaptizantibus Epistolam contra S. Stephanm papam conscripserit.

13. Probatur 1o Quia asserenti eam a S. Firmiliano scriptam fuisse incumbit probatio  ; hec fieri debet per testes ceuos, uel proxime ceuos; hi penitus deficiunt; nam neque Eusebius Cesariensis,  neque S. Hieronymus, qui ex professo tractarunt de scriptoribus ecclesiasticis, neque S. Optatus, neque S. Epiphanius de illa epistola que maxime famosa fuisset, ullam mentionem fecerunt. Sed neque heretici qui seculo Iu et u rebaptizabant, ut Luciferiani a S. Hieronymo exagitati, Donatiste a S. Augustino ob anabaptismum expugnati, umquam ad fatam Firmiliani Epistolam que ipsis maximo fuisset presidio, prouocasse leguntur. Hoc meum argumentum negatiuum ex silentio omnium ueterum ca et acatholicorum depromptum mihi uidetur maximi esse ponderis; confiteor tamen, quod non plene probaret meum intentum, si uel unum solidum argumentum positiuum ex antiquitate desumendum opponi posset; sed usque modo non potuit inueniri; nam

 14. Eruditissimus Ioan. Laurentius Berti  cum totis uiribus authentiam fate epistole contra Raymondum Missorium  defendere conatus est, adduxit sequens quoad substantiam argumentum ceu ualidissimum: »Illa Epistola sub nomine Firmiliani  reperitur in uariis bibliothecis, signanter in codice manuscripto bibliothece Angelice, quem tempore Nicolai u pape  ex uetustiore exarauit Hieronymus Pistoriensis; igitur habenda est ut genuinus S. Firmiliani fetus.«

uerum respondeo 1o. Si hoc argumentum ualeret, innumeri libri apocryphi essent admittendi, ut genuini, u. g. epistola S. Clementis pape I ad S. Iacobum fratrem Domini, quam seculo Iu Ruffinus transtulit ex greco in latinum, nec tamen hec a sanis criticis agnoscitur ceu authentica; ut omittam quasdam decretales Lini, Cleti, Euaristi etc. ac plurima alia opuscula in quibuslibet bibliothecis facile reperiunda.

Respondeo 2. Ergo ille antiquissimus testis publicus,  qui pro authentia fate Epistole, quod hec, NB. seculo III grece scripta fuerit in Cappadocia, adduci poterit, est unus Hieronymus Pistoriensis, NB. latinus ex seeulo Xu? Ita sane secundum Bertium precipuum dicte epistole propugnatorem. Ego nullatenus hic ultra curandum censeo, quis et quante auctoritatis fuerit ille Pistoriensis Hieronymus, cum si uel ipse sanctissimus papa Nicolaus u summa estimatione uenerandus, epistolam ceu S. Firmiliano propriam seculo Xu adduxisset; in hac tamen questione facti historici non esset tante auctoritatis ut is uel contra unicum argumentum negatiuum iam allatum sufficeret.

Respondeo 3. Ex testimonio Hieronymi Pistoriensis nichil ultra sequitur quam quod seculo Xu, in una  bibliotheca Angelica iam extiterit epistola Firmiliani latine conscripta; id non obstat dictis num. 4. Ex numero 12. elucet, eam in multis aliis bibliothecis inter opera Cyprianica olim non fuisse repositam.

15. Probatur 2o Eusebius  et S. Hieronymus  referunt epistolas minus notabiles u. g. Polycratis, qui in minori negotio (pro retinenda sue ecclesie consuetudine celebrandi Paschatis diem luna 14 seculo II habente se S. uictori pape opposuisse dicitur; si quoque S. Firmilianus pape S. Stephano I sese tantum cum strepitu, quantum Epistola resonat, opposuisset in causa baptismatis repetendi; si is episcopo Romano celeberrimas, ut Epistola loquitur, synodos iam pridem celebratas obmouisset:  si Grecus ille data ad S. Cyprianum Latinum Epistola totam Africam contra Ecclesiam Romanam seculo III concitasset, uel in dissensione confirmasset; hec Firmiliani Epistola fuisset magis memorabilis, quam illa Polycratis  ; igitur, si uere extitisset,  non fuisset omittenda a S. Hieronymo, et multo minus ab Eusebio, utpote qui in sua Historia de precipuis S. Firmiliani gestis sollicitam sepius renouat memoriam. At uero predicte Epistole nec fragmentum, nec indicium minimum occurrit apud Eusebium.

16. Probatur 3o. In epistola pseudo-Firmiliani continentur, quedam historica maxime notabilia. E. g. 1. Quod in Cappadocia tempore Firmiliani demon baptizauerit in nomine Patris et Filii et Spiritus sancti, Eucaristiam confecerit, etc. ut a num. 56 uidebimus. 2. Quod, quia circa annum 235, integre urbes fuerint a terra absorpte, ideo grauis persecutio contra nostram christianam religionem, tamquam istius mali originem fuerit excitata  . Si hec a Firmiliano  uere conscripta fuissent, moraliter impossibile mihi uidetur quod ea ab Eusebio Cesariensi in sua historia pretermitti potuissent; at uero pretermissa sunt ab Eusebio, Hieronymo, Epiphanio, etc.: Igitur, etc.

Ceterum, quod S. Firmilianus rebaptizantibus, ut habet communis omnium persuasio aliquando adheserit, interim pretermitto; donec in alia dissertatione speciali demonstraturus sim historiam Eusebii, quoad hoc punctum, fuisse interpolatam ab Anabaptistis. Si uero S. Firmilianus in errore rebaptizantium numquam, ut mihi persuasum habeo, uersatus fuerit; quantum a uero distabit hunc sanctum uirum fatam epistolam scripsisse! Sed hoc interim seposito.

 17. Probatur 4o. Ut epistola S. Firmiliani sit authentica, simul admitti debet quod Cyprianus circa annum 256 ex Africa nuntium miserit in Cappadociam, consilii a S. Firmiliano capiendi causa. Is casus, quod episcopus Latinus ex Africa consuluerit in rebus fidei Grecum in Cappadocia, est omnino extraordinarius, a nullo historico relatus, signanter non ab Eusebio Greco qui precipuus fuit in celebrando S. Firmiliano. Nihil dubitandum quin eo tempore preter S. Stephanum papam inter Latinos fuerint insignes episcopi per Hispaniam, Galliam, Italiam, Sardiniam. Si S. Cyprianus Afer Grecos in rebus fidei consulere uoluerit; cur non misit ad Grecos Europeos sibi decuplo uiciniores, presertim cum in mora periculum erat excommunicationis incurrende? Si uero consilium  ex Asia erat reportandum, cur nuntium ablegauit ultra Asiam minorem, ex Africa in Cappadociam? uerum de hac re iterum num. 23, 34. Si Cyprianus a sententia S. Stephani pape appellare uoluerit ad episcopos Asiaticos; paradoxum tamen erat, quod illo tempore ad tribunal S. Firmiliani confugerit; licet enim  Firmilianus tandem euaserit post S. Dionysium celeberrimus  tempore tamen Stephani pape nondum ita excellebat, ut inter Asiatos uel etate, uel dignitate Ecclesie primus haberi potuerit; siquidem Dionysius patriarcha Alexandrinus circa annum 255 Stephano pape perscripsit nomina celebriorum pro tunc in Asia episcoporum; inter hos pro tunc adhuc ultimo loco recenset Firmilianum cui premittit Demetrianum Antiochie  Theoctistum  Cesaree  Mezubantem Hierosolyme, Marinum Tyri, Heliodorum Laodicee, Helenum Tharsi episcopos. Hi omnes episcopi, S. Dionysius Alexandrinus, etc. dignitate maiores erant Firmiliano; erant Cypriano uiciniores; nam Cappadocia multum distabat ultra Tharsum, immo ultra prouincias  Cilicie, in qua Tharsus est Metropolis. Quis iam est ille testis, qui referat, quod Cyprianus Latinus in re tam ardua, omisso episcoporum Latinorum consilio ad aliquem Grecum in Cappadocia positum appellare uoluerit? Solus pseudo-Firmilianus asserit, se esse illum Grecum, ad quem Latini appellauerint.---Credat Iudeus Apella.---Quod Ecclesie Grece consuluerint Latinos, plurima habemus exempla a Grecis antiquioribus relata; quod episcopus Latinus in rebus fidei olim consuluerit Grecos, nullus, si de S. Cypriano interim prescindamus, mihi modo occurrit casus.

Seculo I, Corinthii Greci, uiuente adhuc inter Grecos Ioanne Euangelista, suas causas detulere ad S. Clementem episcopum Romanum. Seculo II, causa  Polycratis seu potius quartodecimanorum ex Asia Romam delata. Seculo III, Dionysius patriarcha Alexandrinus in questione Baptismatis consuluit Xystum papam Stephani successorem. Polycarpus, Origenes, Hegesyppus, in causa religionis Romam profecti fuere, ut refert Eusebius Grecus.

18. Probatur 5o. Examinando ipsam epistolam, que ex notis intrinsecis, uel suspecta, uel etiam aperte supposititia deprehendetur. Continet enim quamplurima respectiue uel heretica, uel heresi proxima, historice falsa, cum geographia et chronologia incompatibilia, aliaque Firmiliano indigna.

19. Ita incipit pseudo-Firmilianus: »Firmilianus Cypriano salutem. Accepimus per Rogatianum diaconum a uobis missum, litteras, quas ad nos fecisti  ,  frater carissime . . . Postea pergit: Nos uero ea, que a uobis scripta sunt, quasi nostra propria suscipimus, nec in transcursu legimus; sed sepe repetita memorie mandauimus.«

20. Hinc ex decursu magis patebit, quod pseudo-Firmilianus Cyprianum aliquando in singulari, aliquando in plurali alloquatur: »a uobis missum; tu ad nos misisti;« ast de se ipso constanter in plurali  pronuntiat: »Nos« Firmilianus »accepimus,« qui stylus seculo III apud Grecos fuit insolitus. Sane Dionysius Alexandrinus de se ipso locutus est in singulari  .

Obiiciunt I. Firmilianus acceptis a Rogatiano diacono litteris illico synodum congregauerat, et nomine totius synodi respondit in plurali: »Nos accepimus.«

Respondeo 1. Etiam Cyprianus nomine concilii Africani consuluisse Firmilianum asseritur; cur ergo Firmilianus in proemio respondet uni Cypriano: »Quas fecisti, carissime frater?«

Respondeo 2. pseudo-Firmilianus se excusat quod suam responsoriam nimis acceleranter absoluere  coactus fuerit; quia Rogatianus diaconus expectare  nolens, illico in Africam regredi festinabat, ut dicetur num. 34. Si ergo pseudo-Firmilianus tantam moram non habuerit, ut Cypriano debite respondere uel potuisset, sane et synodum celebrare non potuit; uel menitus est auctor epistole Firmilianice incusando Rogatianum diaconum, quod in dyscolus nuntius ex longo itinere lassus tantillum temporis Cesaree in Cappadocia consistere noluerit, ut S. Firmiliano episcopo sufficiens mora fuisset in re tam ardua debitam conficiendi epistolam responsoriam.

Respondeo 3. Auctor epistole uulgo Firmilianice satis manifeste indicat, synodum ob Cypriani litteras consultorias non fuisse a Firmiliano conuocatam, cum pseudo-Firmilianus in sua ad Cyprianum responsoria rescripserit:

 1o Questionem iampridem in conciliis  Asie fuisse definitam.

 2o Questionem adeo copiose examinatam et comprobatam fuisse in epistola per Cyprianum missa, ut pseudo-Firmilianus nullas nouas probationes uoluerit superaddere, immo ex tunc epistolam Cypriani memoriter addiscere ceperit. Conierantur, n. 19 et 30. Ergo pseudo-Firmilianus nouam synodum celebrasse non uidetur. Asserenti factum incumbit probatio.

21. Obiiciunt II. Auctor epistole Firmilianice in conclusione addit: »Bene te ualere cum uniuersis, qui in Africa sunt, episcopis . . . uniuersi optamus.« Ergo synodum celebrauit.

Respondeo 1. Sed qui sunt hi »uniuersi,« quos tam cito congregauerit? Ne uel unius suorum cepiscoporum nomen Cypriano perscripsit, neque locum congregationis; estne hic stylus scribendi epistolas  synodicas?---Sed forte dicat aliquis: hyems imminebat, Firmiliano tempus non sufficiebat epistolam tanto negotio competentem absoluendi; nuntius Africanus regredi festinabat.

Respondeo: Ergo nec tempus habuit congregandi synodum; et cur non distulit Latinam Cypriani epistolam memoriter addiscere, donec ipse suam responsoriam absoluisset. Ceterum ille architectus personam uelociter scribentis assumpsisse uidetur ideo ut, si neuorum commissorum conuinceretur, facilius excusandus esset. u. g. Oblitus fuit addere locum concilii, timuit nominare episcopos qui asserte synodo interfuissent.---Ab eo qui raptim scribit exigi nequit ut tales circumstantias referre debeat. Sed tamen ego uni asserenti, »rebaptizationem fuisse  olim in concilio definitam,« non credam nisi immo edicat: »ubi, quando, a quibus« fuerit celebratum.

22. Supponitur ergo, quod S. Cyprianus cum uniuersis Africe episcopis litteras composuerit plenissime probantes: »Baptismum ab hereticis collatum non ualere;« quod has litteras Firmilianus cum suis uniuersis tanti fecerit, ut eas  attente et sepius relegerit, et memorie mandauerit, memoriter addiscere uoluerit. uidetur ergo pseudo-Firmilianus epistolam Cypriani Latinam pluris fecisse, quam cuncta hac super re a Grecis celebrata Asie concilia; id enim innuit singularis illa expressio: »sepe repetita memorie mandauimus.«

Nescio an magis dolendum uel mirandum quod  pretiosa illa, ut asseritur, epistola in concilio Latinorum Africano composita, in concilio Grecorum lecta, sepius relecta, quam Firmilianus statim, ante quam uel responsorias scripserit, sue mandauit memorie, non peruenerit ad posteros? Non ad Hieronymum, uel Eusebium? Immo ipsa una cum actis prefatorum conciliorum interierit? sed non irascatur  contra antiquos scriptores ecclesiasticos, quorum officium fuisset, saltem aliquod argumentum ex prefatis scriptis asseruare. uerum Eusebium, Hieronymum, etc. habemus hac in re innocuos, cum et ipsis Anabaptistis seculo Iu et illa suorum conciliorum acta, immo et nomina fuerint ignota. Omnia remanserunt impressa memorie unius pseudo-Firmiliani. Qui pergit:

23. »Gratias propter hoc Domino maximas egimus quod contigerit, ut qui corpore separamur, spiritu adunemur . . . ut quasi . . . in eadem domo simul inhabitantes, quod et decet dicere, quia spiritualis domus Dei una est; erit enim in nouissimis, ait diebus . . . domus Dei super uertices montium . . . Et in Psalmo postulatur a Domino inhabitare in domo Dei  per omnes dies uite. Et in alio loco: Ecce inquit, quam bonum et uoluptibile est, ut habitent fratres in unum . . . Sed et Angelis uoluptatem maximam prestat: quibus sermo diuinus esse gaudium in uno peccatore penitentiam agente et ad unitatis uinculum reuertente . . «

I. uerum est, SS. Firmilianus et Cyprianus corpore maxime separabantur; siquidem S. Cyprianus Carthagine in Africa, ubi nunc Tunetum, episcopus erat, et S. Firmilianus in Asia maiori habitabat episcopus Cesaree in Cappadocia, que regio adiacet Armenie, uel etiam huius pars reputatur ab aliis  .

Sed an scriptori Catholico uideri potuisset quid singulare uel extraordinarium, quod contigerit ut duo in eodem Romano imperio episcopi, qui corpore  separantur, spiritu adunentur? In quo consistit illa depredicata coadunatio, ob quam, ut n. 26, uidebimus, cum magna letitia exultauerit? An in eo quod Nouatum hereticum nuperrime exortum, communi consensu ab Ecclesia eiecissent? Id S. Firmilianus qui in heresi Nouati ab Ecclesiis Orientalibus eiicienda strenuus laborauerat  , tacere non debuisset, non potuisset; ast ob eliminatam heresim Nouati nullas Deo gratias scripsit; quam ergo ob causam egit maximas? Quod coadunati fuerint contra Papam defendentem traditiones antiquas, quod consenserint in tolerandis circa Baptismum dissensionibus. Contra Patrem debacchantur, de heresiarcha Nouato silent.

II. Textus S. Scripture minus congrue adhibiti uidentur;  nec sapit illud uoluptibile gaudium, quod  Angelis sit in uno peccatore penitentiam agente. Premissis illis per S. Scripturam euagationibus conqueritur contra Stephanum papam.

24. »Quod per huius inhumanitatem nunc effectum sit, ut nec confabulatio iam possit esse, nec sermo communis.«

I. Ergo sententia Stephani pape maximam in animis Episcoporum etiam Orientalium, fecerit impressionem, necesse est, cum inde effectum fuerit, ut nullus cum Firmiliano confabulari amplius uoluerit, nec ipse sermonem habere potuerit communem. Quomodo hec coherent cum asserta synodo per Firmilianum in fauorem S Cypriani celebrata? N. 21. Ceterum lubens admitto quod si Firmilianus a papa uere fuisset excommunicatus, is ad confabulationem  cum catholicis admissus non fuisset.

II. Ast falsum est quod commercium Orientis cum Stephano papa fuerit interruptum, uel Orientalium inter se mutuum, ut abunde patet ex litteris Dionysii Alexandrini ad Stephanum, huiusque successores  . Fabulator pergit, ac

25. »Stephanum papam Iude proditori  comparare presumit subiungens: Sed hec interim que a Stephano gesta sunt pretereantur ne, dum audacie et insolentie eius meminimus, de rebus ab eo improbe gestis longiorem mestitiam nobis inferamus.«

Que sunt hec improbe gesta, ob que S. papa Iude proditori  potuerit assimilari? Quos testes producit pseudo-Firmilianus? Nullos, contentus nuda assertione  propria. Sub figura preteritonis simulat impostor se ea que S. papa Stephanus impie gesserit non commemoraturum, ne longior inferatur mestitia; ast hanc preteritionis figuram sepius audiemus recurrentem, et nichilominus tandem subsequetur accurata commemoratio eorum que S. Stephanus impie gesserit, que longiorem mestitiam illatura sint.

26. Pseudo-Firmilianus, postquam S. Stephani improbitatem hac prima uice pretereundam esse dixerat, ne mestitiam inferat, exsultans reuertitur, unde ceperat, dicens:

»Cum magna letitia exultauimus, et Deo gratias egimus, qui inuenimus in fratribus tam longe positis tantam nobiscum fidei et ueritatis unanimitatem . . , ut uos qui longissimis regionibus a nobis separati  estis, sensu et spiritu copulatos uos esse nobiscum probaretis.«

I. Depredicata illa fidei, et unita ueritatis, qua illi Anabaptiste se sensu et spiritu copulatos probauerant, consistebant in eo quod contra definitionem pape manifestam heresin animose propugnassent, hinc exultantes Deo maximas egerunt gratias. Sed ad quid hec repetitio, cum eadem iam supra dixerat. N. 23. Et sibi tempus, ut questionem principalem  debite pertractare ualuisset, deesse conquestus fuisset? N. 34  .

27. Tunc iterum immiscet exempla scripturistica que nullus expectasset. E. gr. Postquam inutiliter repetiisset distantiam locorum, ineptissime transgreditur ad distantiam temporum.

»Secundum quod et olim interuallo temporum separatos ab Iob et Ne qui in primis fuerant, Ezechielem et Danielem posteriores etate ad unitatis uinculum uirtus diuina coniunxit ut, quamuis temporibus longe discreti erant, eadem tamen diuina inspiratione sentirent.« Addit huic loco minus conuenientem textum, nempe ex Ps. XuIII. »In uniuersam terram exiuit sonus eorum . . . qui unitate spiritus uoliciter currentes, etc.«

 Pamelius qui plurimum laborauit in illustrandis epistolis. SS. Cypriano et Firmiliano attributis, circa prefatam periocham tandem fassus est: »Qua in re idem senserint Ne et Daniel non potui inuenire . . . Iob autem, et Ezechiel de resurectione carnis idem prophetarunt, ille cap. 19, hic uero 37.«

Sed iam dico et Stephanum cum Iobo et Ezechiele, immo et cum Firmiliano et Cypriano »in unitate Spiritus uelociter cucurrisse.« Quis enim dubitauit S. Stephanum eque ac Frmilianum, etc., credidisse »carnis resurrectionem?«

28. Prosequitur ex S. Scriptura probare quod econtrario nichil prosit propinquitas corporum, si desit coniunctio animorum.

Nam in Scriptura legitur: Ecce qui elongant se  abs te, peribunt. Item: Pater, da, ut quomodo ego et tu unum sumus, sic et hi in nobis unum sint.

I. Primus textus loquitur de unione hominis cum Deo; secundus nullibi in S. Scriptura reperitur sub illis formalibus. Ioannis XuII, ita legitur: Rogo pro eis . . . ut unum sint, sicut tu Pater in me et ego in te, ut et ipsi in nobis unum sint  .

II. Dein ad quid queso ille incongrue euagationes, que nullo modo statum questionis concernunt.? Ex Epistola usque huc lecta necdum diuinare licebit, quod fuerit obiectum controuersie inter SS. Stephanum et Cyprianum agitate, et a conciliis, ut asseritur, solemniter decise. Multum abest ut hanc mox attingat, ut potius iterum alio euagetur.

29. Incipit laudare epistolam S. Cypriani dicens:  »Nos uero ea, etc.« ut supra n. 19,

Addit: Se aliquid ex illa esse repetiturum, cum hec repetitio non obsit utilitati salutari, et aliquid noui superadditurum ad accumulandam probationem; sed interim nec questionem proponit, nec illas nouas probationes adducit; quin per nouas ambages sequitur excusatio, cur ipse questionem quam dixerat sufficientissime a Cypriano modo probatam fuisse, nouis probationibus communiturus sit, nempe ideo: »Quia in Ecclesia Christi sunt prophete multi, et si  uni  aliquid fuerit reuelatum, alter tacere debet. En eius uerba:«

30. »Neque obest utilitati salutari, aut eadem retexere ad confirmandam ueritatem, aut quedam addere ad cumulandam probationem. Si quid autem a nobis additum fuerit, non sic additur quasi a uobis aliquid minus dictum sit, sed quoniam sermo diuinus humanam naturam supergreditur, nec potest totum et perfectum anima concipere.---Idcirco et tantus est numerus Prophetarum, ut multiplex diuina sapientia per multos distribuatur; unde et tacere precipitur primo in prophetia loquenti, si secundo fuerit reuelatum. Qua ex causa necessario fit, etc., ut n. seq.«

Omitto 1o. illam utilitatem salutarem cui repetitor se non obfuturum causatur, dum eadem rescribit  S. Cypriano que ab hoc acceperat. Taceo 2o. de magno Prophetarum numero. Admitto 3o. quod pseudo-Firmilianus, licet a conciliis Asie adiutus fuerit, ut n. 20 asseritur, nichil noui solidum in fauorem anabaptismi superaddere potuerit  ; non possum tamen non admirari 4o. rationem, quam allegauerit, cur eadem recensuerit, nimirum: »Quoniam sermo diuinus humanam naturam supergreditur, nec potest totum, et perfectum anima concipere.« Sed 5o. maxime suspecta mihi est illa laus propria, qua auctor se ipsum insinuat, tamquam diuina sapientia repletum, tamquam Prophetam secundo loquentem, quem S. Cyprianus cum suis episcopis Africanis, et nos cum illis auscultare debeamus.---Auscultemus ergo hunc pseudo-prophetam qui ex  prefato Pauli textu  ineptissime nouam extorquet falsitatem, nempe necessarium esse ut singulis annis concilia congregentur; nam immediater prosequitur;

31. »Qua ex causa apud nos sit, ut per singulos annos seniores et prepositi in unum conueniamus ad disponendum ea que cure nostre commmissa sunt, ut, si que grauiora sunt, communi consilio dirigantur, lapsis quoque etc. ut n. seq.«

I. Quid per prepositos quos senioribus postposuit, intellexerit noster pseudo-propheta, obscurum est, u. supra n. 5. uidetur fuisse ipse unus ex senioribus, uel prepositis, amator conciliorum annue congregandorum, quibus interesse gestiit, uel assidere cupiit  , cum et hanc disciplinam ex sacra Scriptura, nempe ex I Cor. XIu, probare uoluerit.

 II. Lex de synodis annue celebrandis est mere humano-ecclesiastica,  primam habens originem ex Concilio Niceno I, quod anno 325  primum decreuit can. 5:« Habeatur semel concilium ante dies quadragesime.« In historia Eusebii ineunte seculo Iu, conscripta necdum occurrit uel minimum indicium, quod singulis annis episcopis in unum conuenirint, uel necessario conuenire debuerint. Equidem Dupinius  confidenter asserit: »Solebant Africani seculo III, duo quotannis cogere concilia, unum uere, alterum Autumno.« Ast hanc suam assertionem probare omisit. Adduci forsan posset Auctor epistolarum Cyprianicarum, qui de nulla re frequentius loquitur quam de conciliis quasi quotidie celebratis; uerum non constat illas epistolas esse authenticas, immo alia uice ostensurus sum  eas, quoad maximam partem, esse supposititias.

III. Ceterum illa de conciliis frequenter celebrandis doctrina, siue originem, siue finem spectauerimus, hic omnino impertinens erat, nichil conducebat ad statum questionis; ad quid ergo ille euagationes hominis uelociter scribentis, dum adhuc aliam causam, cur concilia singulis annis sint celebranda, Cypriano prescribit, simul nouam opinionem admiscet, eamque hereticam. Ait:

32. »Ut lapsis quoque fratribus et post lauacrum salutare a diabolo uulneratis, per penitentiam medela queratur, non quasi a nobis remissionem peccatorum consequantur, sed ut per nos ad intelligentiam delictorum suorum conuertantur, et Deo plenius satisfacere cogantur.«

 Ex causis grauioribus ob quas pseudo-Firmilianus singulis annis Synodos necessario et ex Pauli prescripto  celebrandas esse censet, nonnisi unicam nominat, nempe ut lapsi, et penitentes publice discrucientur; hec uero ratio mihi uidetur ualde suspecta. Hinc coniicio auctorum fuisse uel Nouatianum uel Donatistam, posteriorem tamen temporibus S. Augustini, immo et Socratis et Sozomeni Nouatianorum  , utpote qui nullam de fata Epistola Firmilianica mentionem faciunt.

Nouati heresis cepit circa annum 250; contra hanc maxime ipugnauit S. Firmilianus, et tamen in ea quam examinamus epistola altissimum obseruatur silentium de Nouato, uel huius heresi, immo hec defenditur. Nam errores Nouatianorum precipue  fuerant; Primus: Quod rebaptizauerint eos qui extra suam Ecclesiam fuerant tincti; Secundus: quod docuerint Ecclesiam nullatenus posse grauiora peccata remittere lapsis licet contritis et penitentibus; hos ergo ad Sacramenta non admittebant, penitentiis  tamen subiiciebant rigidioribus, et preterea Deo permittendos esse uolebant.

Donatiste seculo Iu, circa annum 314, exorti prefatos Nouati errores amplexi sunt  . Insuper addiderunt quod peccatores saltem grauiores et publici  , non possent ualide Baptismum uel alia sacramenta conferre. Noster pseudo-Firmilianus uult annue synodos esse celebrandas, in quibus peccatores non quidem a senioribus absoluantur misericorditer, sed ii qui a Diabolo uulnerati sunt, seuerius castigentur, seu, ut ipse ait: »ad intelligentiam suorum delictorum conuertantur ac Deo plenius satisfaciant.«

Hic rigor semper alienus fuit ab Ecclesia Romano-Catholica, proprius Nouatianis et Donatistis.

 33. Tandem aliquando pseudo-Firmilianus, postquam tam uaria ad statum questionis nullatenus pertinentia, insuper falsa, uel heresin sapientia premisisset a n. 18, ad 32, nunc incipit se accomodare iis, de quibus se a S. Cypriano interrogatum fuisse simulat, nempe,

»An Baptismus ideo precise sit inualidus, quia baptizans fuit hereticus?«

Negabat Papa traditioni apostolice innixus, negat uniuersa Ecclesia Catholica. S. Cyprianus et Africani Episcopi de ueritate dogmatis Catholici dubitasse dicuntur, qui igitur ex Cappadocia consilium quesiere. pseudo-Firmilianus affirmat: sed cum timere debuerit sibi defutura esse argumenta sufficientia, quibus traditionem apostolicam expugnare potuisset,  iterum, antequam questionem attingere audeat, sequentem premittit excusationem, nempe: sibi deesse moram temporis, ut debite respondere potuerit; ait enim:

34. »Quoniam legatus uero iste a uobis missus regredi festinabat, et tempus hybernum urgebat, quantum potuimus, ad scripta uestra rescripsimus et quidem . . . «

I. Siccine ille diaconus legatus in causa tam ardua uniuersam concernente Ecclesiam qui maximis ecclesie sue sumptibus plura centena, immo millia milliaria Carthagine usque in Cappadociam iam absoluerat, e longinquo immo ex longissimis regionibus uenerat, qui titulo hospitalitatis S. Firmiliano, a quo summa cum letitia exceptus fuisse supponitur   gratanter in Cappadocia per aliquod tempus sustentatus fuisset; hic importunus nuntius noluit expectare per aliquot hebdomadas uel dies, ut pseudo-Firmilianus suam in causa tam ardua responsionem debita cum mora absoluere potuerit? uerum apage nugas! Pseudo-Firmilianus   fassus fuit, quod sufficientem temporis moram habuerit, ut epistolam S. Cypriani morose, attente, et sepius relegerit, memoriter didicerit  ; ergo habuisset et moram exarandi conuenientes responsorias, presertim cum simul asseruerit questionem iam pridem in conciliis Asiaticis fuisse decisam. Igitur et quam citius se expedire potuisset si Acta illorum conciliorum transmisisset S. Cypriano, cui hec decreta synodalia utique multum gratiora fuissent quam inutiles aliarum rerum enarrationes et superflue repetitiones. Ast tempus hybernum urgebat.

II. Si S. Firmilianus hanc Epistolam uere scripsisset, nonne congruentius dixisset: »Nuntius festinat regredi, tempus hybernum urget?« Non  uero legatus ille »festinabat, hiems urgebat.« Fabricator Epistole utique fuit posterior temporibus S. Firmiliani; hinc respiciens ad tempus S. Firmiliani preteritum, seu illud quo Epistolam scriptam fuisse uolebat, incautus dixit: »Nuntius iste festinabat, hyems urgebat.«

III. Stolidus fuisset Nuntius, si imminente hyeme iter ex Cappadocia in Africam incipere uoluisset; tunc enim illud ingrauescente hyeme continuare debuisset, quo tempore nauigatio maris mediterranei est maxime periculosa, ut patet uel ex sacra Scriptura Act. XXuII, a u. 9: Cum iam non esset tuta nauigatio, eo quod et ieiunium   iam preteriisset, cum iam non esset tuta nauigatio, nempe ut uel ex uno Crete portu ad  alium eiusdem insule portum commodiorem nauigarent ibidem hyematuri. u. 12. Et cum aptus Portus  non esset ad hyemandum, statuerunt nauigare Phenicen  hyeme. Postquam naui Ardumentina submersa peruenerunt in Insulam Maltam; ibi inuenerunt nauem Alexandrinam, que ibidem hyemabat, et ausa  non fuerat in proximam, quo tendebat, Italiam traiicere ob tempus hyemale. Ecce hi omnes qui in nauibus Adrumetina et Alexandrina in Italiam tendentibus positi fuerant, ob hyemem pluribus mensibus remanserunt in Insulis maris Mediterranei; et ille Nuntius Cypriani imminente hyeme e Cesarea Cappadocie Ephesum  properasset? Is hyeme durante archipelagum, et reliquum mare Mediterraneum traiecisset usque Carthaginem in Africa? Quis ei nauem concessisset?  Si quis dicere uellet nuntium seu latorem Epistole itinere terrestri Carthagine Cappadociam iuisse, et e Cappadocia Carthaginem remeasse is omnimodam in geographia ignorantiam prodit. Iter enim illud terrestre uia recta, que insuper longissima, non patet,  sed per immensum se extendisset circuitum, Carthagine uersus Meridiem; tunc uersus Orientem, Alexandriam usque per Aegyptum; inde Ierosolymam per Palestinam uersus septentrionem; tunc Damascum, Antiochiam per Syriam; denique declinando uersus Occidentem per Bythiniam in Cappadociam, et uicissim e Cappadocia in Bythiniam, Syriam etc., quam immensa distantia! eundo et redeundo milliaria 1500 germanica circiter conficere debuisset. Et Nuntius nullum in uia ex intermediis ecclesiis quas proximas preterire debuit, Episcopum consuluisset? Ecclesia Alexandrina, Ierosolymitana, Antiochena Cypriano erant sane multum uiciniores, siue uiam terrestrem, siue maritimam spectemus.

Iu. In hypothesi aduersariorum epistolas Firmiliani  et Cypriani, ut genuinas admittentium sequentia simul asseri debent  .

1o Si S. Cyprianus anno 256, die 1 septembris celebrasset synodum Carthaginensem 87 Episcoporum  , in qua

 2o Necdum aliquod indicium, uel leuissimum de sancto Firmiliano uel aliis Orientalibus anabaptismo patrocinatis, sed tamen unanimi Afrorum consensu contra definitionem summi Pontificis decretum fuerit.

3o Decreta huius concilii per episcopos Africanos deferuntur Romam et Stephano pape presentantur; ast papa prefatos episcopos non admisit ad alloquium, immo prohibuit, ne ab aliquo in domum uel sub tectum reciperentur.

4o Postquam hi Episcopi Roma Carthaginem reuersi fuerant; Cyprianus suum diaconum ad extremos Romani imperii fines, nempe in Cappadociam usque illico ablegauit ad Firmilianum, quo et diaconus ille eodem autumno eiusdem anni peruenit.

5o Firmilianus  se accingit ad respondendum, sed importunus nuntius sancto Firmiliano sufficientem moram, ut is debite respondere potuisset, renuit.

6o Nuntius enim imminente hyeme e Cappadocia Africam regredi festinabat; calculante Pagio, in decembri Carthaginem reuersus fuit. Ulterius ex necessitate consequente asserunt,

7o Quod Xystus Stephani successor iam anno 258 martyrium subierit, et

8o S. Dionysius papa eodem anno 258 successerit, que itidem falsa sunt, ut patet ex solo Eusebio docente Xystum papam sedisse II annis. uerum de hoc nodo Chronologico, quem in Dissert. de cathedris dissoluere necdum potui, uberius agam alia uice, defensurus  Xystum sedisse annis circiter II.

Ego oculos requiro geographicos, ut uideant, contortissimam prefati systematis chronotaxin consistere non posse, etiamsi omnes ipsius errores pro totidem fundamentis supponamus; ipsa enim multitudo rerum gestarum abunde insinuat, historiam esse fabulosam.

35. Pseudo - Firmilianus capitalem questionem nunc tandem dissoluturus incipit. c. 2: »Et quidem quantum ad id pertinet, quod Stephanus dixit, exstare traditionem ab Apostolis  , signanter Petro, et Paulo acceptam, iuxta quam ii qui ab hereticis fuerunt baptizati non debent rebaptizari plenissime uos respondistis.«

Hoc Stephani argumentum ex traditione desumptum  erat sane ualidissimum, et plene apodicticum, cui, quamprimum a Stephano allatum fuerat, Cyprianum et Firmilianum  omnino acquieuisse nullus dubito. En meas rationes:

Circa annum 266, Dionysius Alexandrinus indixit synodum Antiochenam contra Paulum Samosatenum Antiochie episcopum; ad quam conuenerunt episcopi plurimi. Inter precipuos tunc primo loco recensetur noster Firmilianus, dein Gregorius, et Athenodorus ex Ponto, Helenus Tarsensis ex Cilicia, Nicomas Iconiensis ex Phrygia, Hymeneus ex Ierosolymis,  et Theotecnus Cesariensis ex Palestina, Maximus Bostrensis ex Arabia. Innumeri insuper presbyteri, et diaconi, Antiochiam accelerauerant. In hoc numeroso concilio, cui et Firmilianus uel presedit, uel interfuit precipuus, nulla fit mentio rebaptizationis inter Catholicos usitate. An possibile fuisset ut in illo toto concilio nil definitum fuisset in causa Anabaptismi, si hunc S. Firmilianus ab anno 256 usque dum contumaciter propugnasset? Immo si Firmilianus acerbissimas de quibus agimus, litteras, contra Ecclesiam Romanam scripsisset?

Nunc percipiamus, quid ad prefatum ex traditione argumentum respondeat pseudo-Firmilianus! Audet dicere:

36. »Plenissime uos respondistis, neminem esse  tam stultum, qui hoc credat Apostolos tradidisse, quando etiam . . . «

Igitur Cyprianus, et reliqui Episcopi Africani respondissent summo Pontifici: »Neminem esse tam stultum, qui summo Pontifici credat?« Hanc responsionem laudassent Firmilianus Origenis discipulus etc. Asiatici? Quanta impudentia! Episcopo Romano summo Pontifici attestanti de facto, de consuetudine sue Ecclesie Romane non est adhibenda fides? Qui fidem adhibeat stultum esse, immo neminem esse tam stultum qui Episcopo Romano fidem adhibeat; pro quanta impudentia! Et hec tot sanctos Episcopos infecisset seculo III, quo Origenes deuotionis ergo, ut antiquissimam ueneraretur Ecclesiam, ex Oriente Romam profectus fuit? Quo Origenes, totius Orientis  oraculum suam fidei professionem S. Fabiano Episcopo Romano submisit? Absit ut credam uni pseudo-Firmiliano suam impudentiam confitenti. Ceterum extitisse prefatam traditionem apostolicam aliunde probari satis potuisset. 1o. Quia per uniuersas usque dum seruata fuerat Ecclesias. 2o. Quia non constabat in quo concilio fuisset instituta  .

37. Impostor, ut persuadeat, traditionem ab Apostolis non descendisse, nouam falsitatem, eamque enormissimam affert; negat enim id, quod ex SS. Patribus, ac ex ipsa S. Scriptura est notissimum, nempe negat, tempore Apostolorum modo hereses extitisse. En illius formalia:

»Quando etiam hereses constet . . . postea extitisse,  cum et Marcion Cerdonis discipulus inueniatur sero post Apostolos et post ab eis tempora sacrilegam aduersus Deum traditionem induxisse. Apelles quoque . . . sed et ualentini et Basilidis tempus manifestum est, quod et post Apostolos ipsi quoque et post longam etatem . . . ceteros quoque hereticos constat prauas suas sectas . . , postea induxisse.«

 Hic locus est notabilis. Baronius fatetur  , hunc nostrum Firmilianum pre nimio ire impetu multa effutiisse historice falsa: Si multa falsa: igitur nec ego credo asserenti se fuisse episcopum Cesaree in Cappadacia, se fuisse a Cypriano consultum, etc.

Bollandiste  , cum certissimum tempore Apostolorum hereses extitisse, hinc bene inferunt, non esse uerosimile, quod S. Cyprianus fatam Epistolam tam falsa continentem in latinum indioma transtulerit. Ego ulterius infero, non esse uerosimile, quod S. Firmilianus tam mendacem, quam petulantem Epistolam composuerit, uel in Africam direxerit  . Nunc ad rem ipsam.

I. Risum mihi mouit, quod pseudo-Firmilianus, dum nobis imponere uoluit, hereseon initia repetierit  a Marcione Cerdonis discipulo; cur non a Cerdone Marcionis magistro  ? Magister tamen est prior discipulo, sed et ante Cerdonem plures fuisse hereticos, quos impostor reticuerit, statim dicetur.

II. Falsum est, quod Cerdon et ualentinus post longa ab Apostolis tempora, post longam ab Apostolis etatem suas inceperint hereses; has siquidem Rome sparserunt sub Hygino qui fuit nonus in Petri Cathedra Episcopus, ergo circa annum 140  euum Apostolicum protendi solet usque in annum 120. Siquidem S. Ioannes Euangelista superuixit usque in seculum II, S. Clemens I, papa, qui et merito Apostolus dicitur, et S. Ignatius Antiochenus, qui Christum a mortuis rediuiuum uiderat  ac Simeon Christi consobrinus secundus Ierosolymorum episcopus 120 annos  natus sub Traiano imperatore martyrium subiere. Ubi iam illa longa tempora, illa longa etas inter finem eui apostolici, et initium dictarum hereseon?

III. Sed et Cerdonem alii heretici precesserunt. Simon magus periit  , antequam Petrus et Paulus Rome martyrio coronati fuere; Simoni successit Menander  , dum Petrus et Paulus adhuc uiuebant.

Iu. Preter hereses Simonis magi et Menandri Apostolorum temporibus fuerunt hereses Ebionitarum   , contra quos S. Ioannes suum conscripsit Euangelium; Cerinthi  qui duos habuit discipulos Saturninum et Basilidem, quorum quilibet specialem instituit heresin. Eodem euo Apostolico Carpocrates, uel Carpocras cuius a discipulis postea circa annum 130 conflata fuit abominanda Gnosticorum progenies  .

u. Heresis Nicolaitarum refertur Apoc. 26 et 15. Taceo nomina aliorum hereticorum a Paulo adornata, I Tim. I, 20. II Tim. I, 15 et II, 19; item Iu, 14. Paulus ad Titum III, 10: Hominem hereticum deuita.---I Petri II designantur heretici.---I Ioann. II, 18: Iam Antichristi multi sunt. Et alibi.

uI. Hec ideo paulo fusius pertractata sunt, ut euidentius appareat, quam indigna S. Firmiliano episcopo sit illa Anabaptistarum sententia, asserens:  Tempore Apostolorum non exstitisse hereses. Adeoque ab Apostolis traditum non fuisse, quod ualeat Baptismus ab hereticis collatus.

Immo cum tempore Apostolorum modo extiterint heretici, necesse est ut Apostoli deciderint an hereticorum Baptismus ualidus sit, nec ne: ergo necesse est traditionem hac super re Apostolicam extitisse.

38. Pseudo-Firmilianus nunc audacior factus de erroribus in errores transgreditur, eosque practicodogmaticos, dum insinuare nititur, traditiones Apostolicas, si que forsan hac super re existerent, non esse necessario retinendas in materia Baptismi. Id ut persuadeat; Ecclesiam Romanam accusat, quod »nec hec obseruet omnia que ab origine uel ab Apostolis  sunt tradita.« Grauis accusatio! sed quomodo eam probat? Ait:

»Eos autem qui Rome sunt, non ea in omnibus obseruare que sint ab origine tradita, et frustra auctoritatem Apostolorum pretendere, scire quis inde potest, quod circa celebrandos dies Pasche, et circa multa alia diuine rei Sacramenta uideat esse apud illos  aliquas diuersitates, nec obseruari omnia Rome equaliter, que Ierosolymis obseruantur.«

I. Imperitus impostor supponit, quosdam Orientales a reliquis ecclesiis circa diem, quo Pascha celebrandum sit  , olim dissidisse, hocque unicum  exemplum adducit quo persuadeat, et rebaptizationes  esse tolerandas; et quia plura preter illud unicum exempla deformitatum ignorasse uidetur; hinc dixit esse multa alia sacramenta diuina. Sed que sunt illa multa alia? Et quidem diuine rei sacramenta? Omnia preterit more solito, forte quia hyems urgebat,---longe aliter de Ecclesia Romana S. Ireneus, qui Rome fuit, contestatus est dicens: »in qua semper conseruata est ea, que ab Apostolis est, traditio.«

II. Sed et iterum historice fasum est, quod uel circa Pascha celebrandum seculo III dissiderint Ecclesie Romana et Ierosolymitana  . Eusebius in Palestina episcopus Cesariensis l. III, cap. 23, agens  contra Quarto-Decimanos tempore S. uictoris pape exortos, positiue asserit quod per totam Palestinam, adeoque et Ierosolymis, Pascha tamquam ex traditione apostolica celebratum fuerit eodem die, quo Rome; nempe Dominico, quia et nonnisi die Resurrectionis Dominice ieiunia antepaschalia  iuxta traditionem apostolicam erant soluenda. Addit Eusebius suo quo uideat tempore, acta synodi Palestine  adhuc extitisse; in illis doctrina eorum qui a Romano ritu dissidebant, dicitur erronea, animarum seductiua  .

Ergo falsum est, quod Ecclesia Ierosolymitana et Romana dissiderint in disciplina circa diem Paschatis.  Pergit:

39. »Secundum quod et in pluribus quoque prouinciis multa pro et hominum quoque diuersitate uariantur, nec tamen propter hoc ab Ecclesie Catholice pace atque unitate aliquando dicessum est, quod nunc Stephanus ausus est facere, rumpens aduersus uos pacem, quam semper antecessores eius uobiscum . . . custodierunt, adhuc etiam infamans Petrum, et Paulum beatos Apostolos, quasi hoc tradiderint ipsi, qui in Epistolis suis hereticos execrati sunt, et ut eos euitemus, monuerunt; unde apparet traditionem hanc humanam esse, que hereticos asserit, et Baptisma eos habere defendit.«

I. Que sunt illa multa?---Que ille plurime prouincie?---Que illa loca et qui illi homines, pro  quorum diuersitate multa uariabantur illo tempore  , que ad presentem questionem pertinere possint?---He  uage assertiones, nullam merentur fidem, S. Firmiliano indigne sunt.

II. Secundo quod S. Stephanus cum S. Cypriano et Africanis pacem ruperit falsum est, ut uix non omnes fatentur  , cum insuper, ut alibi ostendam, Cyprianus Stephano se uel numquam opposuerit, uel monitus statim submiserit.

III. Quam absurda expressio: »Stephanus papa infamat Petrum et Paulum  , hereticos asserit.« An ideo qui asseruisset, defendisset Iudam proditorem, Simonem Magum, Menandrum, etc., quia Baptisma ab illis collatum habuisset ualidum?

Iu. Quam infirma illatio: »Apostoli hereticos auersati sunt, ergo Baptisma eorum censuerunt inualidum!« Paulus equidem quam maxime auersatus  est pseudo-apostolos; predicationem tamen Euangelii, si huic non insperserant errorem, non improbauit; adeoque et Baptismum ab his collatum habuit ualidum, ut ostenderet effectum sacramenti a ministrantibus non dependere, carpit eos qui iactabant se a Paulo uel Cepha esse baptizatos.

u. Quam manifesta contradictio: »Apostoli hereticos execrati sunt; eos esse uitandos docuerunt. Ut hic uere asseritur, ac ab Apostolis questio de ualore Baptismatis hereticorum non potuit esse decisa, eo quod tempore Apostolorum nondum fuerint heretici,« ut supra n. 37 assertum fuit.

40. Affingit S. Stephano nouam absurdam assertionem; supponit nempe quod Papa docuerit:

»Hereticos quoque ipsos in Baptismo conuenire,  eo quod ad alterutrum uenientes non baptizent; sed communicent tantum, quasi et nos hoc facere debeamus. Quo in loco, etsi uos iam probastis satis, ridiculum esset, ut quis sequatur errantes; illud tamen . . . «

Locus est notabilis: ob hunc enim et Epistolam Cyprianicam 74 acriter et plurimum disputant Theologi  .

41. »An Stephanus ualidum iudicauerit Baptismum sub quacumque forma, etiam non inuocato sanctissime Trinitatis mysterio collatum?«

Negant plures ob dicenda n. 52. Affirmant nonnulli qui papam in heresim lapsum fuisse uolunt. Inter hos Blondellus, uossius, Basnagius, Marcus Antonius de Dominis, Ioannes Cestriensis, Launoius tom.  II, pag. 2. Eo et inclinat Dupinius doctor Sorbonius qui ut suum intentum magis probet, asserit  : »nullos fere tunc fuisse hereticos, qui in nomine sanctissime  Trinitatis baptizauerint.« Ast hoc ultimum assertum sufficienti destituitur ratione. Maiori iure dixisset, paucos  tunc fuisse hereticos, qui legitimam formam non adhibuerint:« saltem illi heretici, qui illo tempore Ecclesiam maxime perturbarunt, erant Nouatiani: hi uero formam Baptismatis numquam corruperunt. Paulianiste et Sabelliani post tempora S. Stephani proruperunt; uerum illa controuersia de heresi Stephani pape in posterum cessare poterit; nam

I. Quis ultra erit, qui nostro pseudo-Firmiliano  credat asserenti: »S. Stephanum papam definisse: Baptismum non esse repetendum ideo quia ab hereticis cognoscitur ualidus? Tunc utique Stephanus non Firmilianum dumtaxat, sed uniuersos totius  mundi episcopos et laicos contra se concitasset, cum tamen tota saltem Europa constans adheserit Pape.

II. Falsum uidetur quod heretici illo tempore ualida habuerint Baptismata extra suas sectas collata. De Menandro uideatur S. Ireneus, ut taceam de Tertullianistis  . De Nouato extra dubium uidetur; quod enim Nouatiani Catholicos rebaptizarint, contestatur S. Innocentius  . S. Hieronymus tradidit, quod S. Cyprianus Baptismata Nouatianorum ideo ceperit habere ut inualida, quia Nouatiani, Catholicorum Baptisma habuerant ut illegitimum. Denique S. Dionysius Alexandrinus Nouati ceuus de hoc retulit  Pape, »quod S. Lauacrum respuerit« ut ipse nostrum Catholicorum; nam Nouatiani Sacramentum baptismatis non abrogarunt  .

 43. Prefatam falsam assertionem: quod in systemate quarumque hereseon consectarium fuit; »quemque ualere Baptismum,« nititur demonstratione sequenti.

»Heretici . . . . in eo unum et eumdem consensum tenent, ut blasphement Creatorem, quedam somnia sibi, et phantasmata ignoti Dei confingentes: ergo  consequens est eos consentire in Baptismi sui uanitate.«

44. Falsum est quod omnes heretici consenserint circa blasphemandum Creatorem; nam Nouatiani tum maxime noti  sinceram de Deo et sanctissima Trinitate doctrinam, quam in Ecclesia catholica didicerant, inuariatam retinuere, ut eorum simul et aliorum plurium Baptismus in concilio Niceno anno 325 agnitus fuerit, ut legitimus. De Montanistis illo ipso tempore S. Firmililiani famosis dicetur, n. 46.

45. Non possum hac occasione non opponere meas, que subierunt cogitationes. Post tempora S. Stephani pape et Cypriani celeberrima celebrata fuere concilia, duo uel tria Antiochena ab anno 265 ad annum 272. Aliud Arelatense anno 314. Postea anno  325 Nicenum generale; in duobus ultimis, quia Donatiste iam inualuerant, negotium rebaptizationis fuit pertractatum. Si in Africa sub Agrippino et postea in tribus numerosis Catholicorum conciliis sub S. Cypriano; item in Asia in synodis Iconiensi et Synnadensi definitum fuisset contra Ecclesiam Romanam, »quod nullus hereticus ualide baptizare queat,« quomodo possibile fuit, quod in conciliis Arelatensi et Niceno nulla facta fuerit mentio de retractandis conciliis precedentibus, quemlibet cuiuslibet heretici Baptismum definientibus esse inualidum?---Hunc nodum soluere non possum, nisi dicendo: illa Africe et Asie Anabaptistarum concilia  sunt supposititia. In Arelatensi contra Donatistas definiebatur nullos, qui in forma si Trinitatis tincti fuerint,  esse rebaptizandos. Postea in Niceno recensebantur quinam essent rebaptizandi, et quinam non.

46. Porro, cum pseudo-Firmilianus probare debuerit, quod omnes heretici circa Patrem errauerint, id sub figura preteritionis nunc aggreditur, adducens solos Montanistas, dicens: »Quoniam longum est ad singula eorum  respondere, satis est illud breuiter in compendio dicere eos qui non teneant uerum Dominum Patrem, tenere non posse nec Filii nec Spiritus sancti ueritatem; secundum quod illi qui  secundum Phrygas  appellantur, et nouas prophetias usurpare conantur, nec Patrem possunt habere nec Filium, nec Spiritum sanctum; a quibus, si queramus quem Christum predicent, respondebunt eum se predicare, qui  miserit Spiritum per Montanum et Priscam locutum   . In quibus, cum animaduertamus non ueritatis spiritum, sed erroris fuisse; cognoscimus eos, qui falsam illorum prophetiam contra Christi fidem uindicant, Christum habere non posse. Sed non et ceteri quique heretici.«

I. Argumentatio perinfirma est; licet enim aliqui e. g. Lutherani credidissent Lutherum fuisse repletum Spiritu sancto, a Deo missum, ideo non sequeretur eos errasse circa sanctissimam Trinitatem.

II. Euidens est primo ex ipso Tertulliano  Montanistarum precipuo, qui superuixit usque ad tempora S. Firmiliani, quod Montaniste usque ad illam etatem generatim non errauerint circa sanctissimam Trinitatem. 2o Id ipsum confitetur S. Epiphanius heresi 48. 3o Eusebius, qui non nichil antiquior Hieronymo,  lib. Iu et u, errores Cataphrygum commemorat sepius; quod autem circa sanctissimam Trinitatem errarint, qui error fuisset maxime notabilis, tacet. 4. Sub initium seculi Iu nondum innotuerant inter Montanistas, qui Baptismatis formam corruperant; nam in concilio Niceno Paulianiste iubentur rebaptizari; de Montanistis silentium  . In concilio Constantinopolitano I, anno 381, canone 7, dicitur: Montaniste, qui hic Phryges dicuntur, cum Eunominianis et Sabellianis rebaptizentur, sicut et alii heretici, presertim si ex Galatia uenerint  . Si S. Hieronymus finiente seculo Iu, Theodoretus seculo u, et S. Gregorius Magnus seculo uI. contestentur, a Montanistis, saltem aliquibus, Baptismatis formam fuisse corruptam, intelligendi sunt de Montanistis suo tempore existentibus  . Ex  his aliisque coniicio pseudo-Firmilianum uenisse diu post exortam Montani heresin post seculum Iu.

III. Si Montaniste secundum Phrygas Baptismi formam corruperint, adeoque rebaptizari debuerint, inde nichil euincitur pro pseudo-Firmiliano asserente: nullum hereticum posse ualidum Baptismum conferre.  Si uel Orthodoxus in baptizando aquam non adhibuerit, uel formam immutauerit; tunc ritus ille non fuit Baptismus Christi, non ualet; sed non sequitur: ergo Catholicus non potest ualide baptizare.

47. Pergit: »Sed et ceteri quique heretici extra Ecclesiam constituti nichil habere potestatis aut gratie possunt . . . In Ecclesia president maiores natu, qui et baptizandi, et manum imponendi, et ordinandi possident potestatem.« Heretici enim . . . . Qui illi maiores natu, qui in Ecclesia president? Cur nomen episcoporum et presbyterorum Grecis Orthodoxis usitatissimum hic iterum omittitur? uide supra n. 31. Ordinandi potestatem possident soli episcopi; eam maiores natu, seu presbyteri non habent.

48. Prosequitur satis imperite: »Heretico sicut ordinare  non licet, nec manum imponere, ita nec baptizare . . . quando« . . . Ergo nec Catholicus laicus, immo nec diaconus, uel presbyter baptizare poterit, quia non potest ordinare . . . Ast sequitur.

49. »Quando Hereticus alienus sit a sanctitate, quod totum . . . « Ergo nec Catholicus episcopus, si in peccato fuerit, ualide baptizare poterit. Hec erronea doctrina, quod peccator non possit Sacramenta conficere, pluribus hereticis, signanter tamen Donatistis  erat propria.

Prouocat ad acta concilii cuiusdam a nemine uisa dicens: »Quod totum nos iam pridem in Iconio, qui Phrygie locus est, collecti in unum, conuenientibus ex Galatia et Cilicia et ceteris proximis regionibus confirmauimus . . . Cum a quibusdam de ista re dubitaretur.  Quoniam Stephanus . . . «

50. I. Ergo illud totum 1o Quod natu maiores habeant potestatem ordinandi; 2o Quod qui ordinare non potest, nec ualeat baptizare. 3o Quod qui alienus est a sanctitate, etiam alienus sit a potestate baptizandi: hec, inquam, omnia olim ab Orthodoxis Cappadocie, Phrygie, Galatie, Cicilie, et ceterarum proximarum regionum episcopis definita fuerant. Quare? Quo anno? Iam pridem cum a quibusdam de ista re dubitaretur. Quinam fuere illi dubitantes? Non constat, nisi unus pseudo-Firmilianus, utpote qui ait: »Nos iam pridem confirmauimus.«

II. Ast Pagius dum ad annum 255, n. 15, fatam epistolam Firmilianicam admittit ut genuinam, simul fatetur auctorem date epistole isti concilio iam pridem   celebrato non interfuisse. Ecce ergo pretensum concilium Iconiense Ecclesie Romane oppositum,  de quo nec acta supersunt, nec constat quo anno fuerit celebratum uel quis uel unus nominatim interfuerit contra quem uel unum nominatim fuerit congregatum; ex quo archiuio, ex quo auctore pseudo-Firmilianus hausit illas definitiones iam pridem Iconii editas? Si edite fuissent, cederet in perpetuam infamiam episcoporum Catholicorum Cappadocie, Galatie, Cilicie, et ceterarum adiacentium regionum. Ast censeo numquam editas fuisse.

51. Denique ex sacra Scriptura probare nititur et dogma catholicum penitus conuellere, dum cap. 4, quoad rem ita argumentatur ex Actis XIX: »S. Paulus eos qui Baptismate Ioannis, antequam Spiritu sancto missus fuerat, tincti fuere, denuo lauit Baptismate Christi; ergo etiam qui ab hereticis;« apud quos Spiritus  sanctus non est, baptizati fuere, denuo baptizari debent. Igitur errant Stephanus et ceteri episcopi qui Pape consentiunt, contendentes dimissionem peccatorum et secundam natiuitatem in hereticorum Baptismo posse procedere. Paulus non potuit in casu premisso Spiritum sanctum dare, nisi per nouum Christi Baptismum; an Paulus minor illis episcopis? Ita pseudo-Firmilianus.

I. Ergo dimissio peccatorum et secunda natiuitas nec procedere potest in Baptismate catholicorum administrantium in statu disgratie positorum; quia apud hos Spiritus sanctus non est.

II. Argumentum hoc quod et pseudo-Cyprianus adhibet, in ep. 73 ad Iubaianum, laborat multiplici erroneo supposito.

 1o. Quod discipuli Ioannis Baptiste non fuerint in statu gratie, immo nec potuerint fuisse iusti. uel 2o. Quod baptismus Ioannis ideo suscipientes sanctificare non potuerit, quia Spiritus sanctus nondum fuerat missus; hinc sequeretur quod si post primam Christianorum Pentecosten, in qua Spiritus descenderat, fuisset collatus, suscipientem regenerare ualuisset; quia tunc Spiritus iam fuerat missus. 3o. Quod ipse Baptismus Christi suam iustificandi uirtutem ante illam Pentecostem nondum habuerit  .

III. Pseudo Firmilianus omnino extra orbitam euagatur. Probandum fuisset quod Baptismus Christi a Simone mago, uel ab alio heretico collatus repeti debuerit ex precepto Apostolorum. Baptismus Ioannis etiam a S. Andrea apostolo uel S. Petro collatus non  sufficiebat in lege noua.

Iu. Quidquid sit, ex iam dicendis euidens fit, quod S. Stephanus non nisi Baptismum Christi uerum, id est, qui sub legitima forma a Christo prescripta collatus fuisset, agnouerit ualidum; nam pseudo-Firmilianus pergit ex Christi uerbis impugnare nostrum dogma, quod absurdum uocat dicens: »Illud quoque absurdum, quod non putant, querendum esse, quis sit ille qui baptizauerit, eo quod qui baptizatus sit, gratiam consequi potuerit inuocata Trinitate nominum Patris, et Filii, et Spiritus sancti . . . At quis est sapiens, qui hoc defendat, aut credat, quod inuocatio  hec nominum nuda sufficiat ad remissionem peccatorum et Baptismi sanctificationem? . . . Non omnes autem qui nomen Christi inuocant, audiri et inuocationem suam consequi aliquid gratie posset, Dominus ipse manifestat dicens: Multi uenient in nomine meo dicentes: Ego sum Christus, et multos fallent  .« Quis erit ita insipiens, ut hoc modo concludat: Pseudo-Christi multos fallent; ergo Baptismus Christi ab heretico collatus est inualidus?

52. Postquam noster Theologus concluserat, illico euagatur aliorsum, ac cap. 5, ut curiosum lectorem obstupefaciat, historias immiscet ad presentem questionem nullatenus pertinentes; ast simul incautus impegit enormiter contra chronologiam: »uolo autem  uobis et de historia que apud nos facta est, exponere ad hoc ipsum pertinente. Ante uiginti enim et duos fere annos temporibus post Alexandrum imperatorem multe conflictationes, et pressure acciderunt, uel in communi omnibus hominibus, uel priuatim Christianis. Terre etiam motus.«

I. S. Firmilianus sub Alexandro imperatore, qui anno 235, in aprili obiit, iam fuit in Cappadocia episcopus  ; ergo fuit episcopus eo tempore quo illa historia apud Cappadoces contigisse dicitur. S. Firmilianus igitur, si auctor fuisset huius epistole, imperatorem nominasset, u. g. Maximinum, sub quo ille conflictationes acciderant uel in commune . . . uel priuatim; non uero dixisset:« Temporibus post Alexandrum  .«

 II. Hec uaga expressio: »Temporibus post Alexandrum,« denotat factum contigisse aliquo tempore post mortem Alexandri. Et reuera ille pressure, ut n. seq. audiemus, non contigere, nisi aliquot annis post mortem Alexandri. At uero illa Firmiliani epistola anno 256 scripta fuisse dicitur; ecce! Ergo has pressuras inter, et tempus scripte epistole non interiacent 22 anni. uerum gratis admittamus illas pressuras incepisse eodem anno 235, quo Alexander obiit, et quidem immediate post huius mortem; admittamus, annos illos 22 computatos esse a primo initio  illarum calamitatum; tamen non erunt nisi 20 anni completi.

 Quid ad hec Pagius? Ait: Annos uiginti duos utrimque quoad primum, et ultimum incompletos esse computandos. Ast 1o. hac phrasi id quod ante 15 menses contigit, ante tres fere annos accidisse dici poterit; nempe primus et ultimus annus sumantur incomplete. 2o. Nequidem 20 anni a tempore terre motuum usque ad annum 258 effluxerunt, uti iam uidebimus.

53. Pergit: »Terre motus etiam plurimi, et frequentes extiterunt  ut per Cappadociam et Pontum multa subruerent; quedam etiam ciuitates in profundum recepte dirupti soli hiatu deuorarentur, ut ex hoc persecutio grauis aduersum nos Christianos fieret.«

 I. Quenam illa multa que subruerint? Quenam ille ciuitates in Cappadocia et Ponto? Miror quod auctor nullam S. Cypriano in illa epistola  nominauerit.

II. Eusebius causam longe aliam, cur temporibus post Alexandrum Maximinus in Christianos seuire ceperit, assignat, nempe odium Maximini aduersus Alexandrum antecessorem suum; Alexandri quippe domus complures numerabat Christianos. Hanc domum ut extirparet, in Christianorum nomen seuire decreuit  .

III. uerum est quod temporibus post Alexandrum dira persecutio et terre motus magni fuerint; sed 1o. hi persecutionem subsecuti sunt. 2o. Fuere notiores Cypriano, quam ut huic ex Cappadocia post  22 annos renuntiari debuerint. Persecutio cepit sub Maximino ab anno 235. Terre motus ante annum 241 non inualuerunt. Audiatur Iulius Capitolinus, scriptor ethnicus, qui uixit circa finem seculi III, et initium Iu: »Gordiano iterum et Papiniano consulibus bellum Persicum natum est. . . fuit terre motus eo usque grauis, imperante Gordiano, ut ciuitates  etiam terre hiatu cum populis deperirent: Ob que sacrificia per totam urbem, totumque orbem terrarum ingentia celebrata sunt  . Sedato terre motu, Pretextato, et Attico consulibus, Gordianus profectus est contra Persas . . . In Persidis finibus occisus a Philippo successore.«---At uero secundus Gordiani consulatus ante annum 241 poni non poterit; ergo inter terre motum et annum 256 non fluxerunt anni 22 incompleti.

Iu. Cum pseudo-Firmilianus suam epistolam 22 annis post terre motus scriptam fuisse asserat; necesse est, eam editam fuisse anno 253, quo tempore SS. Stephanus et Cyprianus iam fuerant mortui.

54. »Que persecutio post longam retro etatis  pacem repente oborta de inopinato et consueto malo ad turbandum populum nostrum terribilior effecta est, que tamen localis tantum fuerit, extra fines Cappadocie non extensa. . . Serianus tunc fuit in nostra prouincia preses acerbus et dirus persecutor.«

I. Seculo III fuerunt persecutiones generales. 1o. Sub Seuero grauissima  per Europam, Africam et Asiam ad annum 211 et ultra; ut taceam de temporibus Alexandri. 2o. Fuit sub Maximino ab anno 235, quo tempore Origenes e Palestina in Cappadociam secesisse creditur. 3o. Decii ab anno 250, etc. Ubi iam illa diuturna etas pacifica  .

II. Falsum est, quod persecutio Maximini circa annum 235 excitata, fuerit dumtaxat localis intra  Cappadocie fines restricta; cum uniuersalis fuerit contra sacerdotes. uehementius seuiit in Palestina teste Eusebio  . In Italia S. Pontianum papam sustulit, ut fatetur ipse Pagius Firmilianice patronus  , qui etiam admittit eam in Illirico et Thracia grassatam fuisse. An dicemus S. Firmilianum hec falsa ex ire impetu effutiisse, ut supra num. 37?

III. Durus et acerbus illo tempore persecutor fuit Maximinus imperator, sub quo parentes S. Basilii Magni in syluis Ponticis diu latitarunt, ut ex Gregorio Nanz. constat; et nescio an Cappadocia pro tunc habuerit specialem presidem, nomine Serianum. Interim id, cui nolo immorari, ex scriptoribus profanis colligendum foret.

 Iu. Cum pseudo-Firmilianus supponat illam persecutionem S. Cypriano fuisse ignotam, et ideo huic eamdem renuntiet post 22 annos, mirandum 1o Cur nullius martyris nomen addiderit, uel passionis modum? 2o Cur alterius persecutionem recentioris sub  Decio in Cappadocia  ab anno 250 grassate non meminerit.

Addit aliam historiam ualde paradoxam  , nempe demonem in Cappadocia, seu mulierem a demone obsessam, consecrasse, baptizasse sub forma legitima:

»Ut nichil discrepare ab ecclesiastica regula uideretur. Quid igitur de huius baptismo dicemus, quo nequissimus demon per mulierem baptizauit? Numquid et hoc baptisma, et qui illi  consentiunt, comprobant?. . . Potest credi remissio peccatorum data . . . . ubi omnia, quamuis ad imaginem ueritatis, tamen per demonem gesta sunt, nisi si et demonem in nomine Patris et Filii et Spiritus sancti gratiam Baptismi dedisse contendunt, qui hereticorum  Baptisma defendunt.« Porro narrationem incepit his uerbis:

»Emersit istic subito  quedam mulier  , que principalium demoniorum impetu ferebatur, ut per longum tempus sollicitaret, et deciperet fraternitatem et facere se terram moueri polliceretur. Quibus mendaciis demon subegerat mentes singulorum ut sibi obedirent, et quocumque preciperet et duceret, sequerentur. Diceret etiam mulier, se in Iudeam et Ierosylmam festinare fingens, tamquam inde uenisset. Hic et unum de presbyterio Rusticum, item et alium diaconum fefellit, ut eidem mulieri commiscerentur, quod paulo post detectum est; nam subito apparuit unus de exorcistis.  Inter cetera quibus plurimos deceperat, etiam hoc frequenter ausa est, ut Eucaristiam facere simularet, et sacrificium Domino sine sacramento solite predicationis offerret, baptizaret quoque multos usitata, et legitima uerba usurpans ut nichil discrepare uideretur, etc., ut supra.«

I. Hec »istic,« id est in Cappadocia »ante 22« fere annos contigisse renuntiat pseudo-Firmilianus Cypriano; cur non ait: »hic, apud nos, meo tempore« contigerunt? Siquidem S. Firmilianus anno 235, modo fuerat episcopus in Cappadocia. Ratio facile patet: noster fabulator non habitauit in Cappadocia; et impossibile est mendacem sibi semper esse memorem. u. n. 34, II.

II. An cum mulier illa post »longum tempus »sollicitauerit  fraternitatem, »multos« baptizauerit, »plurimos« immo »singulos« deceperit, singulorum mentes subegerit, etc., nullus tante cladi in Cappadocia se opposuit? Omnino. Siquidem »statim« ille  malus spiritus fuit reuinctus; ac presbyterum illi mulieri fuisse permixtum, non nisi ex post detectum fuit; quomodo illud »longum tempus« explicandum sit, uiderint alii.

»Nam subito apparuit illi unus de exorcistis uir probatus; qui exhortatione quoque fratrum plurimorum, qui et ipsi fortes, et laudabiles in fide aderant, excitatus erexit se contra illum spiritum nequam reuincendum.«

I. Huius exorciste nomen  dignum fuisset ut S. Cypriano fuisset perscriptum loco Rustici  presbyteri, qui mulieri demoniace permixtus fuisse  studiose refertur. Sed nonne illa enarratio cedit in manifestam S. Firmiliani episcopi, totiusque reliqui cleri Catholici infamiam? Presbyterum et diaconum, quos mulieri permixtos fuisse paulo post detectum est, habemus; nullus qui se mulieri opposuisset, ex episcopis, presbyteris, uel diaconibus comparet. Unus exorcistarum anonymus se erexit. Ast.

II. Seculo III apud Grecos nondum fuerunt exorciste  , qui specialem inter clericos minores ordinem habuerint. uid. Bingham, l. III, c. 4, § 1 et 2. Quilibet christianus illo tempore eiiciebat demones obuios, non solum ex hominibus, sed ex brutis, et locis diabolo dicatis, ut testatur Origenes l. uII contra Celsum circa annum 253 edito. Consentit S. Cyprianus, epistola ad Donatum, que est genuina, c. 6.

 Postquam ex illis Pauli uerbis: Quotquot in Christo tincti estis, Christum induistis, contra Stephanum argumentatus fuerat, subdit: »Decurramus uero breuiter et cetera, que a uobis copiose et plenissime dicta sunt, festinante uel maxime ad uos Rogationo carissimo diacono nostro.« Tunc euagatur per Psalmos et Cantica Canticorum, ut inde noua pro suo anabaptismo colligat argumenta, seu repetat ea que ab Afris »copiose et plenissime« iam dicta fuisse simul asserit. Tedet sequi, cum illam excusationem ex importunitate festinantis nuntii desumptam supra satis expenderimus, p. 34.

Cap. 7. In petram impingit iratus. Catholici  Donatistis, aliisque Anabaptistis constanter opposuerunt traditionem Ecclesie Romane.  uideamus, quomodo hoc argumentum conuellere enisus fuerit pseudo-Firmilianus! Se ipsum erigit, et nomine episcoporum rebaptizantium contra Catholicos conuiciando ita proloquitur: »Qualis error, et quanta cecitas eius, qui remissionem peccatorum dicit apud synagogas hereticorum dari posse, nec permanet in fundamento unius Ecclesie, que semel a Christo supra petram solidata est. Potestas erga peccatorum remittendorum Apostolis data est, et Ecclesiis, quas illi a Christo missi constituerunt, et  episcopis qui eius ordinatione uicaria successerunt  . Aduersarii nostri, quid aliud sunt, quam Chore, Dathan, et Abiron sacrilegi, easdem, quas et illi penas daturi? Atque ego in hac parte iuste indignor ad hanc tam apertam et manifestam Stephani stultitiam, quod, qui sic de episcopatus sui loco gloriatur et se successionem Petri contendit tenere, super quem fundamenta Ecclesie collocata sunt, multas alias petras inducat, et ecclesiarum multarum noua edificia constituat, dum esse illic Baptisma sua auctoritate defendat.«

I. Cui Apostolo successerit, reticuit  auctor epistolarum Cypriani et Firmiliani, qui in illa comparatione qua suos aduersarios appellat Chore, Dathan et Abiron, sibi adeo complacuit, ut eam quinquies  adhibuerit  . Nunc tandem et in singulari proloquitur asserens: »Ego iuste indignor ad tam apertam et manifestam Pape stultitiam.«

II. uult uni petre inherendum esse, nulla noua edificia esse construenda. Quid ergo disponendum circa »antiquam« Ecclesie Romane disciplinam de non rebaptizandis hereticis? Hanc, ait, esse abrogandam, ut. n. seq. audiemus.

Postquam dixerat: »Iudeos ignorantia et grauissimo facinore constrictos esse, addit: Stephanum, qui successionem in cathedram Petri se habere predicat,« esse peiorem illis obstinatis Iudeis  , cap. 8. Ita incipit: »Quod autem pertinet ad consuetudinem refutandam . . . . . quis tam uanus sit ut ueritati consuetudinem preferat? . . . Nisi si et Iudeos  Christo aduentante, id est, ueritate, adiuuat in aliquo antiquissima consuetudo, quod relicta noua ueritatis uia in uetustate permanserint. Quod quidem aduersus Stephanum uos dicere Afri potestis, cognita ueritate errorem uos consuetudinis reliquisse.« Ceterum nos, etc. . .

I. Igitur 1. Usque ad medium seculi III per Africam fuerat consuetudo non rebaptizandi. 2. Ecclesie Africane usque dum cum Romana in errore uersate fuerunt circa ualorem Baptismi. 3. Illum errorem tunc tandem, cognita ueritate, deposuerunt Afri; quanta accusatio? Insuper.

II. Qualis paritas: Christus abrogauit legem Mosaicam; ergo Ecclesia debet abrogare eas, quas ab antiquo accepit, traditiones!---»Ceterum nos   consuetudini Romanorum consuetudinem, sed ueritatis, opponimus, ab initio hoc  tenentes, quod a Christo et ab Apostolis traditum est; nec meminimus, hoc apud nos aliquando cepisse, cum semper istic  obseruatum sit, ut . . . « Imperitus impostor pertinacissime contenderat, quod illa questio: »An ualeat baptismus hereticorum,« non potuerit decisa fuisse tempore Apostolorum: u. n. 35, 36. 47, nunc asserit eam ab Apostolis, immo ipso Christo fuisse decisam in fauorem rebaptizantium; quanta contradictio!

Repetit de sua synodo Iconiensi, de qua n. 49, iam dixerat; nunc incautus adiecit causam, cur illa celebrata fuerit: »Plane, quoniam quidam de eorum Baptismate dubitabant, qui et si nouos prophetas recipiunt, eodem tamen Patrem et Filium nosse nobiscum uidentur; plurimi simul conuenientes in  Iconio diligentissime tractauimus, et confirmauimus, repudiandum esse omne omnino Baptisma quod sit extra Ecclesiam constitutum.« Ecce ergo nunc meminit 1 Quod Iconii post diligentissimam inquisitionem primum lex condita fuerit de repudiando omni Baptismate, quam n. prec. a Christo deriuauerat semper obseruatam. 2o Nunc admittit Cataphryges nobiscum nosse Patrem et Filium, quod supra n. 46 negauerat.

»Nos etiam illos quos hi, qui prius in Ecclesia catholica episcopi fuerant, et postmodum sibi potestatem clerice ordinationis  assumentes baptizauerant, pro non baptizatis habendos iudicauimus. Et hoc apud nos obseruatur ut, quicumque ab illis tincti ad nos ueniunt tamquam alieni et nichil consecuti,  unico et uero Ecclesie catholice Baptismo apud nos baptizentur . . . . . Et tamen multum interest inter eum qui inuitus, et necessitate persecutionis coactus succubuit; et illum qui sacrilega uoluntate contra Ecclesiam audax rebellat, uel . . . Et non pudet Stephanum.«

Sensus est perobscurus; an dicere uoluit: Qui ab episcopis Romano-catholicis tincti fuerunt, si ad nos uenerint, uero Ecclesie catholice Baptismo lauandi sunt? An: episcopis catholicis ad nostras partes transgressis non permittimus baptizare? An uero: Episcopus semel lapsus, licet ex metu, non potest ualide baptizare? Tantus ubique error, ut nimium iniurii forent in S. Firmilianum, siqui huic imposterum fatam epistolam adhuc attribuerent.

 Cap. 9. »Et non pudet Stephanum hoc asserere ut per eos, qui ipsi in omnibus peccatis sunt constituti, dicat posse remissionem peccatorum dari . . . . . Tibi ergo erit, quod scriptum est: Ab aqua aliena abstine te, et a fonte alieno ne biberis  .«

I. Necesse est ut pseudo-Firmilianus potestatem  quam qua sacerdos habuit, remittendi peccata proprie sue personali sanctitati adscripserit.

II. Textus citatus uidetur desumptus ex Prou. u. ubi dicitur: Bibe aquam de cisterna tua, et fluenta putei tui. Quam parum is fauent rebaptizantibus, relegenti patebit.

Tandem annectit longissimam  et durissimam contra Stephanum inuectiuam, declamans, ut sequitur:

»Ecclesiam polluis . . . Stephane papa! nec metuis iudicium Dei hereticis testimonium contra Ecclesiam perhibens, cum scriptum sit: Falsus testis non erit impunitus. Quinimmo tu hereticis omnibus peior es . . . Obscurato lumine ueritatis ecclesiastice, tenebras heretice noctis accumulas . . . . . nec intelligis animas  eorum qui ab heresi uenientes non rebaptizantur de manu tua exquiri, cum dies iudici aduenerit . . . . . Et insuper indignaris? uide qua imperitia reprehendere eos audeas , qui contra mendacium pro ueritate nituntur . . . Nisi quod imperitos etiam animosos, atque iracundos esse manifestum est, dum per inopiam consilii et sermonis ad iracundiam facile uertuntur, ut de nullo alio magis quam de te dicat Scriptura diuina: Homo animosus parit lites et uir iracundus exaggerat peccata  ; lites etiam, et dissensiones, quantas parasti per Ecclesias totius mundi? Peccatum uero quam magnum tibi exaggerasti, quando te a tot gregibus scidisti? Excidisti enim te ipsum, noli te fallere; siquidem ille est uere schismaticus, qui se a communione ecclesiastice  unitatis apostatam fecerit; dum enim putas, omnes a te abstinere posse, solum te ab omnibus abstinuisti.«

Ecce qui S. Stephanus traditionem sue Ecclesie Romane defenderat, dicitur testis falsus, schismaticus, apostata, peccatorum maximus, omnibus hereticis peior. Proh! quanta est pseudo-Firmiliani petulantia!

Immiscet uerba Pauli dicentis: »Obsecro ergo uos ego uinctus in Domino, digne ambulare uocatione, qua uocati estis, cum omni humilitate sensus, et lenitate, cum patientia sustinentes inuicem in dilectione, satis agentes seruare unitatem spiritus in coniunctione pacis.«

Tunc prosequitur per ironias tam falsas, quam amaras prima: Hec Apostoli mandata quam diligenter Stephanus impleuit, humilitatem sensus, et  lenitatem primo in loco seruans! Quid enim humilius, aut lenius, quam cum tot episcopis per totum mundum dissensisse, pacem cum singulis uario discordie genere rumpere?« Modo . . .

Si pseudo-Firmiliano fides habenda, episcopi totius mundi se Pape opposuerunt. Magnus sane triumphus, quod Papa contra totius mundi episcopos solus uictoriam reportauerit. Sed que sunt illa uaria discordiarum genera? S. Dionysius Alexandrinus in epistola Stephano pape transmissa diserte  testatur,  quod uniuerse Orientis Ecclesie in pacem coaluerint concordes. Ex his precipuos Stephano renuntiare uolens, signanter nominat S. Firmilianum. Excipit Bertius  , concordes fuisse unice quoad Nouatum reiiciendum, excepto puncto rebaptizationis. Ast nimis torta est hec restrictiua interpretatio; nam 1. Nouatus erat precipuus auctor rebaptizantium. Si ergo episcopi Orientis reiecerint Nouati heresin, necesse est ut huius nouum dogma rebaptizationis auersati fuerint. 2. Eusebius nichil meminit de uariis Stephanum inter et Firmilianum discordiis; nichil de episcopis totius mundi, qui summo Pontifici se opposuissent.

»Modo cum Orientalibus, quod nec uos latere confidimus; modo uobiscum, qui in meridie estis, a  quibus . . . «

Mirari quis posset, si S. Firmilianus hec uere scripserit, et suos Cappadoces uocare uoluerit Orientales; cur non dixerit: modo nobiscum Orientalibus, modo uobiscum Occidentalibus? Nam Africa Carthaginensis nec absolute, nec respectiue posita est in meridie: non absolute; quia non est posita intra tropicos: non respectiue ad Cappadociam, quia Carthago Cappadocibus est occidentalis, sicut nobis Westphalis u. g. Philadelphia Americe septentrionalis est posita uersus occasum. Si Philadelphia nobis non sit meridionalis, nec Carthago Cappadocibus uersus meridiem posita est. Consulatur geographia.

Donatiste Africani gloriari solebant tempore S. Augustini, se in meridie positos esse, ut n. 81. Sequitur  ironia 2: »A quibus legatos episcopos patienter satis et leniter suscepit, ut eos nec ad sermonem saltem colloquii communis admitteret. Adhuc insuper caritatis et dilectionis preciperet fraternitatis uniuerse, ne quis eos in domum suam reciperet, ut uenientibus non solum pax et communio, sed et tectum et hospitium negaretur.«

Totum, quod hic enarratum fuit, mihi uidetur fictitium, post tempora Eusebii, Hieronymi, immo S. Augustini excogitatum. Notum est quod Donatiste Africani plurima mendacia in Historiam Ecclesiasticam insperserint, signanter contra episcopos Romanos. Tempore S. Augustini iam commenti fuerant, quod S. Marcellinus papa sub initium seculi Iu, in persecutione Diocletiani idolis thus adoleuisset  .  Quoad rebaptizantes eo iam progressi fuerant, ut dixerint  S. Cyprianum rebaptizasse; nichilominus S. Stephanum papam adhuc recensebant inter eos qui episcopatum gessissent illibatum; nam episcopum Romanum in quo ceu peccatore successio Petri defecisset, primum statuebant Marcellinum. Iam subsummo: si illo S. Augustini tempore Epistola Firmilianica modo innotuisset, uel si Stephanus Africanos rebaptizantium legatos episcopos tam inurbane habuisset, uel si S. Cypriano excommunicationem dumtaxat comminatus fuisset; an Donatiste S. Stephano pape  tantum honoris permisissent? An non potius docere debuissent Stephanum fuisse primum, in quo auctoritas Petri finem habuisset? Sane igitur prefata dicteria contra S. Stephanum prolata interim habenda sunt tamquam putida mendacia, donec aliunde quam ex pseudo Firmiliano probentur. Testimonia Fleurii, Alexandri, Dupinii, Cauei nichil iuuant; nam omnes pseudo-Firmiliano credidere. Frustra laborarunt Baronius, etc., ut Stephanum excusarent; nam totum est fictitium.

Ironia 3o, contra summum Pontificem  .

»Hoc est seruasse unitatem . . . Abscindere se a caritate, et alienum se per omnia fratribus facere, et contra sacramentum et fidem contumacis furore discordie rebellare. Apud talem potest esse unum  corpus, et unus spiritus, apud quem fortasse ipsa anima una non est; sic lubrica, mobilis et incerta? Sed quantum pertinet ad illum, relinquamus.«

I. Ecce, qui ex institutione diuina est centrum unitatis, declaratur ut abscissus ab unitate, fratribus per omnia alienus, contra sacramentum et fidem contumax, furibundus, discors, rebellis, lubricus, mobilis, incertus, et cum hec conuicia sedulus congesserat, et omnia effutierat contra Stephanum: tunc demum decernit abstinendum esse ab ulterioribus conuiciis, ac questionem principalem potius discutiendam esse.

II. Quis credat hanc fuisse uocem alicuius sancti episcopi de Papa suo superiore conquerentis? Acerbiora  sequentur no 74.---Bertius  , ut persuadeat esse propriam Firmiliani uocem, asserit: »Dari exempla sexcenta in quibus sancti Patres ita mutuo excanduerint.«

Ast ego censeo dari nullum istiusmodi exemplum. Bertius adducit duos, Polycratem et S. Ireneum, qui pertinaces restiterant S. uictori pape.

uerum enimuero 1o: Hi duo non sunt sexcenti. 2o Illi duo pertinent ad unum et idem exemplum controuersie circa Pascha celebrandum. 3o Neuter eorum summo Pontifici conuiciatus fuit. S. Ireneus episcopus nomine fratrum per Galliam, quibus preerat,  scripsit, et Papam deprecatus est, ne episcopi Asie excommunicarentur  .

Nunc conuiciando quasi lassatus et exhaustus denuo attentat suam hereticam opinionem ex sacris scriptoribus probare: »Sed quantum ad illum  pertinet, relinquamus: excutiamus potius id de quo maxima est questio.«

Tunc sequenti utitur sorite: »Nobis et hereticis non est unus Deus et Dominus, et fides, alioquin non heretici, sed Christiani; ergo nec idem Baptismus; nam ad concordiam exhortans Paulus ait: Unus Dominus, una fides, unum Baptisma, unus Deus.«

Nemo non uidet esse sophisma; nam nobis, et hereticorum plurimis est unus, idemque Deus, sicut nobis, et u. g. Lutheranis est unus idemque Baptismus  a Christo traditus.

Denique nouo impetu contra S. Stephanum iterum debacchatur; et dum tempus ipsi defuit congruam scribendi epistolam, repetit ea que superius no 64, 39, iam scripserat.---»Et non pudet Stephanum hereticis aduersus Ecclesiam patrocinium prestare, et propter hereticos asserendos fraternitatem scindere, insuper, etc.«

Stephanus hereticis nullum aduersus Ecclesiam patrocinium prestitit; siquidem eorum Baptismum cum Apostolis et uniuersa Ecclesia ueneratus est ut ualidum, non propter ministrum, uel huius heresin, sed propter materiam et formam a Christo traditas. Male traducerer ut fautor Lutheranorum, uel Caluinistarum, licet admitterem quatuor Euangelia a nobis Catholicis accepta apud illos mansisse integra et  genuina, ex illis hauriri posse sanam doctrinam.

Porro cum sanctissimus pater noster Stephanus papa ita indigne uapulet, nos cuncti qui eamdem profitemur fidem, in faciem cedimur; et non indignamur?

Ultima nunc sequuntur, eaque grauissima contra sanctissimum Papam, ut uilissimus scurra duriora et acerbiora scommata euomere non potuisset. S. Stephanum traducit tamquam dolosum operarium, pseudo-apostolum, immo pseudo-Christum. Ambagibus utitur ille festinus scriptor; et nouum accumulat  mendacium, nempe talia scommata ex ore ipsiusmet summi Pontificis primum profluxisse. En illius uerba.

»Stephanum non pudet . . . insuper Cyprianum pseudo-Christum et pseudo-apostolum, et pseudo-operarium  dicere? Qui omnia inter se esse conscius preuenit, ut alteri ea per mendacium obiiceret, que ipse ex merito audire deberet. Bene te ualere etc.---Quis credat quod S. Stephanus S. Cyprianum, cuius nomen Ecclesia Romana suo misse canoni inseruit ab antiquo, uocitauerit pseudo-apostolum, pseudo-Christum? Et hec Papa ex merito audire debuit?

Recordor quod etiam Lutherus  papam uocitauerit Antichristum; sed nescio, quis petulantior fuerit contra supremum totius christiane Ecclesie  caput, an Lutherus, an uero pseudo-Firmilianus? Pamelius, Rigaltius, Fellius, Pearsonius, Baluzius, Tillemontius aiunt, Firmilianum esse excusandum ob estum disputationis. uerum tunc et Lutherum excusare debebimus et uix non cunctos sycophantas. Concludit.

»Bene te ualere omnibus nobis cum uniuersis, qui in Africa sunt, episcopis et cunctis clericis et omni fraternitate uniuersi optamus, ut perpetuo unanimes, et unum sentientes habeamus nobiscum etiam de longinquo adunatos.«

Hec est famosa inter Cyprianicas epistola ordine 75, sub nomine Firmiliani publicata, que omnium eruditorum ingenia usque huc mirum in modum uexauit.

 Cum eam esse supposititiam, et uero Catholico penitus indignam, abunde demonstrasse mihi uidear, ulterius progrediendum reor inuestigaturus, cuinam secte addictus, et quo circiter tempore, et loco auctor huius famose epistole uixerit.

Deprehensus aliquoties no 23---26---76, fuit, singulariter et extraordinarie grauisus ex eo, quod inuenerit in longinquo »Coadunatos, et unum sentientes.« tholicus episcopus non adeo tripudiasset ex eo, quod audiuisset Carthagine in Africa dari episcopum sibi quoad dogmata consentientem. Carthago pro illo tempore spectari poterat seu posita quasi in meditullio imperii Romani, quod Catholicis redundabat; Cappadocia erat una ex eiusdem Romani imperii prouinciis.

S. Augustinus, sub initium seculi u, Donatistis  rebaptizantibus obiecerat, et sepissime repetierat, eorum ecclesiam nec toto orbe diffusam, sed nec in longinquo coadunatos habere; quid ergo mirum, si quis Donatista tandem procuderit prefatam epistolam, cum hoc et Donatistarum heresin sapiat?



PROPOSITIO III. uerosimilius est quod aliquis Donatista Africanus fatam epistolam composuerit, sed post tempora sancti Augustini.

55. I. Pars. Et quidem, quod post tempora S. Augustini  primum innotuerit, inde coniicio: 1o Quia usque ad etatem S. Augustini a nullo scriptore relata fuit. 2o Quia ne quidem S. Augustino a Donatistis Africanis obiecta fuisse legitur  . Cum tamen ipsis maxime fauorabilis fuisset, ac pro tunc, nempe circa initium seculi u, causa rebaptizationis per Africam quam feruidissime agitaretur.

3. Quia Donatiste tempore sancti Augustini sanctum Stephanum papam adhucdum recensebant inter eos pontifices qui episcopatum Romanum gesserunt illibatum. At uero iuxta Firmilianicam Stephanus fuisset sacrilegus, pseudo-Christus, etc.; et ideo quidem, quod in episcopos Africanos rebaptizantes peccasset, n. 75, n. 65.

Excipit Bertius  , etiam Basilius Magnus circa  annum 375, adeoque seculo Iu, docuit: »Baptismum hereticorum non ualere, interim obseruandum esse morem cuiuslibet regionis,« et tamen nec ad huius sancti Basilii epistolas, seculo Iu conscriptas, prouocarunt Donatiste seculo u: ergo argumentum ex Donatistarum silentio desumptum non stringit.

R. 1. Nego et illas epistolas, que theologis dogmaticis molestias usque huc insuperabiles crearunt, esse genuinum sancti Basilii fetum  . De illis sermo recurret, n. 90. Modo occupemur circa epistolam Firmilianicam. Igitur:

R. 2. Transeat antecedens, nego consequentiam. Epistole ille canonice, si genuine sint, fuerunt littere priuate, quas Basilius ad sanctum Amphilochum in Oriente episcopum exarauit: epistola  Firmilianica fuit publica, quasi synodica, duobus conciliis Iconiensi et Synodensi, ut dicitur, innixa, directa ad uniuersos Africe episcopos rebaptizantes, edita circa medium seculi III. Hec igitur si umquam uere extiterit, circa initium seculi u, Africanis ignota esse non potuisset.

Ut uis argumenti negatiui euidentior appareat, status controuersie, quantum huc pertinet, ad mentem reuocandus est.

Sanctus Augustinus Donatistis opposuerat, asserendo: quod tot millia episcoporum, etiam Orientales, consentirent circa ualorem Baptismi ab hereticis collati, quod uera Ecclesia sit uniuersalis per totum orbem diffusa, quod soli Donatiste intra Africam conclusi contra reliquam uniuersam Ecclesiam  docerent, talem Baptismum esse inualidum.

Cresconius nomine Donatistarum fatetur; quod Orientales   , pro tunc quidem nobis  Latinis Catholicis consenserint; sed simul innectit: »Aliquot Orientales olim iudicium tulisse pro rebaptizatione.«

Sanctus Augustinus reponit  : »Si hoc iudicium ab aliquibus paucis Orientalibus factum est, quod quidem interest, utrum possit ostendi, profecto iudicium suum correxerunt  .

In hac controuersia Cresconius potuisset et debuisset aliquem episcopum Orientalem nominare, uel saltem prouocare ad sancti Firmiliani epistolam, uel potius ad copiosissimas synodos Iconiensem et Synadensem in ea laudatas, si enim he reuera celebrate fuissent seculo III, non potuerunt sub initium seculi u fuisse incognite Africanis; uel si seculo u adhuc ignote fuerint, necesse est ut  postea fuerint conficte. Ast seculo u, adhuc ignote fuere, ut patet ex silentio Donatistarum; nam Cresconius nichil meminit de epistola sancti Firmiliani, nichil de synodis Iconiensi et Synadensi, in quibus rebaptizatio olim ab Orientalibus sancita fuisset.

Quid ergo Cresconius? 1. Prouocauit ad Synodum Sardicensem asserens, quod episcopi Sardicensis concilii ad Donatum rebaptizantem et Carthaginis episcopum  scripsissent in fauorem rebaptizantium. Et quia nimis notum erat, episcopos Sardicenses anabaptismum abhorruisse; Cresconius 2. addidit fatendo: quod illi episcopi Sardicenses suum de rebaptizatione decretum postea reuocauerint.

S. Augustinus  illi primo Cresconii asserto fidem adhibere detrectauit, mendacium suspicatus  uel ideo, »quod ad Carthaginis episcopum, Romano pretermisso, numquam Orientalis Catholica scriberet.«---Quomodo S. Augustinus hec Donatistis  respondere ausus fuisset, si pro tunc synodica Firmiliani ad Cyprianum Carthaginensem episcopum epistola modo, ut aduersarii iactant, nota fuisset?

Nec ualeat effugium Bertii  dicentis: ideo Cresconius non prouocauit ad epistolam Firmiliani, quia huius successores decretum de rebaptizatione resciderunt. Nam R. Nonne et Sardicensis fatente Cresconio N. prec. resipuerunt? Et tamen ad Sardicenses, de quibus insuper maxime dubium erat, an umquam Donatistis fauerint, prouocauit Cresconius; cur ergo in causa tam desperata omisit S. Firmiliani epistolam sibi adeo fauorabilem, ut ea sola S. Augustino, et omnibus Catholicis fauces constringere potuisset? Cur omisit? Quia nondum exstabat.

II. Pars. Quod fata epistola composita fuerit a  Donatistis  , puto colligendum ex sequentibus simul sumptis:

1. Epistola plurimos continet errores Catholico prorsus indignos.

2. Donatiste sicut et Ariani  , ac reliqui heretici, et schismatici continuo patrem mendaciorum imitati sunt, ut eis nullam faciamus iniuriam, dum eos, eorumque episcopos sepius mentitos fuisse dicimus cum S. Augustino  . Neque peccabimus, si eos suspicemur fuisse architectos huius quam examinamus, epistole; hec enim tam impudens quam falsa est, ut nullum nisi hereticum hominem habere potuerit auctorem.

3. Insuper nulli heresi magis fauet, quam Donatistarum. Hi docebant sacramenta omnia, non solum,  que ab hereticis extra Ecclesiam, sed etiam ea que intra Ecclesiam ueram a legitimis ministris, ast in peccato constitutis, collata fuerint, esse inualida, n. 49. Contendebant se cum Catholicis adhuc esse in una et eadem Ecclesia Romana supra Petrum fundata: egerrime ferebant, quod propter illam opinionum diuersitatem a nobis Catholicis uocarentur heretici  .

4. Pseudo-Firmilianus acerbissimas adhibet comparationes, easdem quibus Donatiste suos aduersarios terrere soliti erant: nempe S. Stephanum papam eique consentientes Catholicos equiparat rebellibus Dathan, Core et Abiron; dignos igitur, quos terra absorbeat uiuos. u. supra, n. 59. Et in ore Donatistarum nichil frequentius erat quam suos aduersarios  appellitare Dathan, Core et Abiron  .

 Porro Donatiste inter se non consensiebant; subdiuisi fuere in uarias sectas, puta Rogatistas, Circenses, Montenses, Maximinianistas, etc. Perdurarunt in Africa usque ad seculum uII. In Europa sub nomine Waldensium reuixerunt seculo XII.

III. Pars. Quod aliquis »Africanus« eam fabricatus fuerit, inde suspicor:

1o Quod epistola in laudem et defensionem Afrorum rebaptizantium precipue conscripta fuisse appareat ex notatis, n. 76, 86, 60.

2o Quod asserat Carthaginem Africe in meridie positam esse; hec enim assertio Donatistis intra Africam conclusis erat singularis  , utpote qui inaniter gloriabantur se in meridie positos esse; et inde ulterius concludebant suam Ecclesiam esse ueram,  in qua pasceret et cubaret sponsus iuxta illud propheticum in Canticis canticorum: »Ubi pascis? ubi cubas? In meridie  .«

3o Quod heresis Donatistarum, teste Augustino, radices extra Africam figere non potuerit. Equidem Donatiste  , sicuti et Luciteriani aliquem ex suis episcopum alebant Rome; ad illum episcopum ex Africa mittebant suos ordinandos, ut gloriari possent, se unionem habere cum cathedra Petri; sed ille Donatistarum episcopus Rome non habebat Ecclesiam; insuper ex Africa Romam missus fuerat, adeoque Rome hospes et peregrinus erat, Africanus censeri debebat.


 Argumenta contraria. I. Queis probetur, quod Firmilianus fatam epistolam uere composuerit.

Affert Bertius qui gloriatus est se fuisse primum qui ex professo fatam epistolam S. Firmiliano uindicauerit. Is preter reliquas obiectiones iam sparsim adductas ait  : »Euidentissimum est fatam epistolam esse genuinum S. Firmiliani fetum; nam habetur in bibliothecis plurimis, ut testantur Pamelius et Rigaltius  .« Reliqua u. n. 12. Adeoque seculo Xu  iam existebat; ergo falsum est, quod seculo XuI a Nouatoribus seu Lutheri discipulis fuerit conficta.

R. 1. In multis aliis editionibus Firmilianica non comparuit, ut n. 12 iam dictum fuit. In editione Manutii Latinius controuersam Firmiliani epistolam omisit ex sequenti duplici capite dicens: »Ego Latinius omisi, non Manutius, cum exempla maiorum secutus, tum hominis  petulantiam detestatus;« ergo in exemplaribus maiorum seculo Xu antiquioribus Latinis eam non repererat.

R. 2. Permitto eam a protestantibus, ut uocantur, seculo XuI non fuisse confictam; immo largiamur etiam ultra quam Bertius probauerat, nempe fatam epistolam finsente seculo u iam extitisse; sed inde  non sequitur eam seculo III a Firmiliano fuisse conscriptam. ualidissimum Bertii argumentum reseruabo n. 90 et 91.

Schol. Seculo III, rebaptizatio a Nouato introducta fuit  , utique et una cum Nouato reiecta a summis Pontificibus et uariis conciliis, signanter sub S. Stephano  .---Seculo Iu et u quam maxime recruduit et ubique; unde et prohibita fuit in Europa a concilio Arelatensi anno 314; in Asia a Niceno I, 325; in Africa a concilio Carthaginensi I, anno 348. Seculo Iu, preiuit S. Melchiades papa, qui anno 313 damnauit Donatum, »quod confessus sit rebaptizasse, ait S. Optatus l. I, n. 24. Porro.

Inter rebaptizantes recensendi sunt.

 1. Nouatiani seculo III enati. 2. Seculo Iu et u, Donatiste in Africa. 3. Aliqui Ariani, teste S. Augustino referente  : »Rebaptizari quoque ab Arianis Catholicos nouimus: utrum et non catholicos, nescio, 4. Eunomiani, qui erant surculus Arianorum, de illis S. Epiphanius  : »Iterum baptizat Eunomius non modo, qui a Catholicis, aut ab aliis heresibus, sed eos etiam qui ab ipsismet Arianis deficiunt.« 5. Ex Anomeis Constantius hereticus, dum moriturus erat, iterum baptizari uoluit, non a Catholico, sed a ministro Ariano; non semel sed sepius  , 6. Luciferiani teste S. Hieronymo  . Immo et Montaniste in Oriente teste Philastrio. 7. Donatismus seculo XII, recruduit in Waldensibus.

Hi omnes ualorem Baptismi repetebant a sanctitate  hominis Baptismum administrantis  . Igitur  fuere plures, et diuersi heretici, in quos, quod fatam epistolam in sui fauorem composuerint, suspicio cadere possit; sed ea magis fundata mihi uidetur que aliquem Donatistam Africanum censet auctorem.


Argumenta. II. Quod auctor epistole Firmilianice non fuerit Donatista.

Si fuisset Donatista, is non docuisset rebaptizantes cum non rebaptizantibus in una et eadem Ecclesia tolerandos esse; hos uero simul tolerandos esse, uoluit auctor Firmilianice  , ut abundantius patet ex collatione epistolarum Cyprianicarum et synodorum ab Afris in causa rebaptizationis, ut asseritur, celebratarum. Quomodo autem Donatista saluis sue secte principiis docere potuit controuersiam de rebaptizatione  esse questionem mere disciplinarem, salua pace tolerandam?

R. 1. Captu longe difficilius est quod Firmilianus et reliqui episcopi Catholici, qui conciliis, ut asseritur, in Africa et Asia celebratis interfuisse dicuntur, seculo III apostolicis temporibus maxime uicino decernere salua conscientia potuerint, »Anabaptistas in una eademque Ecclesia cum Catholicis esse tolerandos?« Donatiste talia docuere, ut uidebimus resp. 4.

R. 2. Donatiste et inter se plurimum dissidebant; hinc plures Donatistarum secte (quatuor nobis note sunt ex Augustino  , immo Petilianus et Cresconius, qui uidentur fuisse unius et eiusdem secte, non conueniebant inter se: »An ualeat Sacramentum, si peccator  occultus baptizauerit.«

R. 3. Nil frequentius quam quod homo mendax sibi ipsi contradicat; sane S. Augustinus Cresconium Donatistam ex Cresconio continuo expugnat; Donatistarum pars una alios Maximianenses damnauerat tamquam hereticos; horum tamen Baptisma uenerabatur ualidum, immo clericos Maximianensium recipiebat in eodem in quo constituti fuerant gradu, quin eos denuo ordinaret; Catholicos uero rebaptizabat. Quid ergo mirum si pseudo-Firmilianus sue Donatistarum doctrine nonnumquam indirecte contradixerit? uerum.

R. 4. Suo principio generali non contradixit; nam precipua Donatistarum querela hec erat, quod a  Catholicis iniquam paterentur persecutionem, ac per leges tam imperatorias  , quam ecclesiasticas tractarentur ut heretici, cum tamen nobiscum Catholicis adhucdum essent in una eademque Ecclesia; schisma quidem esse inter nos et illos, heresin ex  neutra parte. Ecce ad declinandam illam legum seueritatem, et episcopis pro tunc Catholicis inuidiam conflandam prefata epistola uidetur composita.

Quod Donatiste apud nos Catholicos non rebaptizarentur, utique ipsis in corde pergratum esse debebat; insuper autem uolebant sibi permittendum esse, ut ipsi Catholicos rebaptizare ualeant. Hoc, ut ego opinor, erat principale intentum tolerantis pseudo-Firmiliani, dum euincere uoluit, tam Catholicis, quam Anabaptistis  suum morem esse relinquendum; que concordia si fuisset inita, Donatiste plenum canere potuissent triumphum nempe: »Baptismus Donatistarum ualeat apud Catholicos; Baptismus Catholicorum non ualeat apud Donatistas.« Ecce, quam belle pseudo-Firmilianus  suam Donatistarum egerit causam.

Ceterum, si quis mordicus contenderit epistolam ab aliquo Arianorum, uel Eunomianorum , uel quocumque alio heretico fuisse confictam, ultra non contradicam, dummodo mihi concessum fuerit eam a sancto Firmiliano non fuisse compositam, quod erat demonstrandum.

Ex dictis iam abunde patet sanctum Firmilianum famosam, que nunc circumfertur, ad sanctum Cyprianum Epistolam uere hereticam non conscripsisse. Restat, an sanctus Firmilianus quedam alia opera publicauerit. Quocirca sit.



PROPOSITIO Iu. Non est uerosimile quod sanctus Firmilianus aliquos libros scripto publico euulgarit.


56. Probatur 1o. Eusebius Cesariensis fuit studiosissimus in memorandis scriptorum ecclesiasticorum monumentis. Sepius laudauit sanctum Firmilianum, sed ne uel minimum fragmentum ab eo scriptum prodidit.---Nec in Catalogo sancti Hieronymi de uiris illustribus, postea adaucto, comparet sanctus Firmilianus.

Probatur 2o. Synodus Antiochena paulo post mortem sanctorum Firmiliani et Dionysii Alexandrini celebrata circa annum 270 prouocauit ad utriusque illorum sanctorum episcoporum doctrinam; ad sancti Dionysii quidem scripta ceu exstantia prouocauit; quod uero attinet ad sanctum Firmilianum huius scripta  non adduxerunt Patres conscripti, sed allegabant idoneos testes, qui sanctum Firmilianum de ore audiuerant olim. uideatur Prefatio num. II, III, et Iu. Hoc certe iudicium est non obscurum, nulla pro tunc scripta sub sancti Firmiliani nomine innotuisse.


Argumenta contraria ex sancto Basilio Magno.

I. Qui tamen sanctum Firmilianum inter scriptores ecclesiasticos collocare allaborant, sequens irrefragabile, ut uideri posset, argumentum efformant. Sanctus Basilius Magnus fuit sancti Firmiliani in sede episcopali Cesariensi successor; et quamuis non fuerit immediatus, sed centum annis posterior; ex scriniis sue Ecclesie Cesariensis facillime rescire potuit, an et quales libri a sancto Firmiliano olim fuerint  compositi; adeo ut sanctus Basilius Magnus hac in re testis reputari debeat omni exceptione maior.

At uero sanctus Basilius Magnus in libro, quem in 3 capita distributum de Spiritu sancto scripsit ad sanctum Amphilochium, aperte contestatus fuit de libris a sancto Firmiliano compositis; nam capite 29 ait: »Hanc fidem  et Firmiliano nostro fuisse, testantur illius libri, quos reliquit;« ergo sine summa impudentia negari non poterit sanctum Firmilianum aliquos libros, quicumque fuerint, conscripsisse, eosque a sancto Basilio Magna uisos fuisse et lectos. Oportet ergo, ut argumenta negatiua superius allata cedant huic positiuo sancti Basilii testimonio.

uerum respondeo: lubentissimus concedo maiorem;  sed nego suppositum minoris, seu quod sanctus Basilius Magnus illum librum de Spiritu sancto ad Amphilochium, uere conscripserit; siquidem 1o et ueteres hunc sancti Basilii librum ignorarunt. 2o Stylus non est Basilii. 3o Sententie sunt sancto Basilio Magno indigne, ut iam olim obseruauit Erasmus Roterdamus. Has meas obseruationes fusius deducturus sum in speciali dissertatione de quibusdam operibus sancto Basilio Magno suppositis, proxime typis edenda. Modo sufficiat illum Basilii librum esse dubie fidei, quo solo posito allatum argumentum sua firmitate destituitur. Restat in hac materia ultimum, de quo num. 79.

57. II. Bertius  ut euincat supra satis discussam epistolam uere a sancto Firmiliano fuisse compositam et ad sanctum Cyprianum directam, ita ulterius argumentatur:  »Cuinam de mente Firmiliani assensum potius prebeamus, quam Magno Basilio eiusdem urbis episcopo, ac tanta litterarum gloria percelebri? Is quidem epistola I canonica ad Amphilochium . . . postquam scripserat, rebaptizandos omnium sententia Montanistas . . . ait: uideri sibi rebaptizandos omnes promiscue hereticos, ut uisum olim Cypriano ac Firmiliano.« uerum enim uero, inquit Basilius, antiquis uisum est, Cypriano dico, et nostro Firmiliano eos  omnes uni calculo subiicere, Catharos et Encratitas, et Hydroparastas. Cum ex tam illustri testimonio accedente etiam epistola Dionysii constet, Firmilianum Cyprianumque in dogmate rebaptizantium conspirasse . . . nemo ob friuolas coniecturas, quantumuis pompa uerborum et rethorico pigmento   illitas uetustorum codicum , quos tineis blattisque excussis peruolutarunt uiri laborum patientissimi  , despiciet fidem ac deludet auctoritatem. Ita Berti.

Respondeo I. Basilius uel pseudo-Basilius loco citato quidem docet Firmilianum et Cyprianum in dogmate rebaptizantium conspirasse, ast nullo uerbo commemorat Firmilianum hac in causa tam famosam scripsisse epistolam; de huius epistole authentia  modo est questio precipua, nondum ita de illo: An Firmilianus rebaptizauerit.

Respondeo 2. In Firmilianica, de qua queritur, nulla legitur mentio facta de Catharis Encratitis et Hydroparastis, quos Firmilianus uni eidemque calculo subiecisse dicitur a citato Basilio. Item an hi sint heretici omnes, ut preter illos nulli alii?

Respondeo III. Ut n. prec. singule Basilii Magni epistole ad sanctum Amphilochium canonice sunt supposititie. Mea ulteriora argumenta critica proponam in singulari dissertatione proxime edenda.



DISSERTATIO SECUNDA. De Firmiliani anno emortuali, quo Paulus Samosatenus fuit depositus, ac synodus Antiochena III, seu celeberrima contra Paulum celebrata.


58. Circa hanc epocham, de qua memini in pref. num. III, plurimum dissident chronologi. Baronius eam alligauerat anno 272. Pagius  quem sequitur Fleurius, etc. eam detrusit ad finem anni 269. Hec est illa famosa synodus, que seculo III uocem Homousion reiecisse dicitur, falso tamen dicitur uti alia uice ostendam. Cum igitur de illa synodo frequentior in subsecuturis dissertationibus sermo instituendus sit; hinc expedire censeo, ut illa epocha paucis examinetur.



PROPOSITIO. Celeberrima synodus Antiochena, in qua Paulus Samosatenus fuit depositus, celebrata non fuit ante annum 272.

 59. Probatur, Eusebius testis omni exceptione maior diserte tradit, quod illa synodus celebrata fuerit sub Aureliano imperatore  . (Ita ait: »Sub quo  postrema  , et maxima plurimorum episcoporum collecta synodo deprehensus est, ac ab omnibus iam perspicue condemnatus auctor ille hereseos, et peregrine doctrine Samosateus, ac simul a Catholica Ecclesia, que sub celo est, uniuersa separatus, et excommunicatus. Maxime autem illum in reddendis rationibus lubricum, et obscurum redarguit Malchion . . . Antiochene schole in Grecis disciplinis moderator . . . Eiusdem Parecie presbyterio decoratus. Hic Samosateum, notariis omnia excipientibus, questionibus suis ursit, quas etiam ad nostra usque tempora  exstare scimus . . . Unam itaque  ex communi sententia, qui tum in unum erant congregati, pastores ad personas Dionysii Romani, et Maximi Alexandrini Episcoporum scripserunt Epistolam, illamque ad cunctas prouincias miserunt, in qua . . . peruersam Pauli Heterodoxiam, Elenchos et questiones, quas contra eum mouerunt, adhuc et cunctam illius uitam, et ingenium exponunt . . . Firmilianus bis uenit Antiochiam, et peregrina illius  dogmata condemnauit . . . Erat autem iam quoque  tertio  Antiochiam uenturus, et ad Tarsum usque peruenerat . . . uerum interea, dum nos conuenimus, et dum ueniat, expectamus, ex hac uita migrat. Deinde rursus de uita Samosatei, qua fuerit conuersatione, iisdem litteris commemorant dicentes . . . . In superbiam elatus mundanas dignitates usurpauit, ac ducenarius magis, quam episcopus uocari uoluit, perque forum incedens . . . numerosam cateruam satellitum, partim precedentium, partim subsequentium circa se habuit . . . Episcopos et presbyteros, a quibus colebatur, e uicinis agris, et ciuitatibus concionibus ad populum faciendis admisit . . . qua de causa ingemiscunt quidem, et lugent penes se cuncti, potestatem uero illius et tyrannidem ita uerentur, ut accusare non audeant . . . Itaque aduersarium Dei excommunicauimus,  et alium in locum illius, domnum uidelicet . . . episcopum constituimus, uobisque significauimus, ut huic scribatis, et ab eo communicationis litteras accipiatis.« Eo usque Patres Antiocheni, pergit Eusebius: »Cum autem Paulus Ecclesie domo haud quaquam abstinere uellet, imperator Aurelianus interpellatus conuenientissime decreuit, illis eam domum adiudicari precipiens, quibus episcopi Italie et Rome in dogmate concordes scribant. Ad hunc modum Paulus summa cum ignominia  per mundanum principatum Ecclesia expellitur. Talis quippe tum temporis erat erga nos Aurelianus; in progressu uero imperii non nichil a nobis abalienatus est.« Ita Eusebius.

At uero Aurelianus sceptrum Romanorum adeptus  non fuit ante annum 270, ut fatetur Pagius, et ceteri omnes; imo Orientale imperium, in quo sita erat Antiocha, totum assecutus non fuit ante finem anni 272; siquidem Zenobia regina, que Paulum Samosatenum patrocinata fuerat, ab anno 267, partem imperii Orientalis per uim sibi in annum circiter quintum usurpauerat, Antiochiam tenuit; Aurelianus anno 272, ut uult Pagius, exercitum Zenobie profligauit, Antiochiam recepit, tandem ipsam Reginam, que aufugerat, in septembri cepit captiuam  .

Hinc infero, synodum, quam Eusebius sub Aureliano congregatam fuisse describit, non conuenisse ante annum 272, quo Catholicis liberum euadebat Paulum Antioche accusare, damnare, deponere. Cum  uero S. Firmilianus die 28 octobris obiisse referatur in menologio Grecorum, et sententia depositionis contra Paulum prolata non fuerit, nisi postquam, innotuerit  mors Firmiliani; hanc necesse est ut synodus usque ad finem illius saltem anni fuerit protracta.

Pagius l. c. et ceteri excipiunt: synodum anno 269, conuenisse, in annum 270 sedisse, Paulum excommunicasse, deposuisse; ast hanc depositionis sententiam executioni datam non fuisse, nisi postquam Antiochia ab Aureliano fuerat recuperata; nam regina Zenobia, quamdiu dominata fuit Antiochie, passa non fuisset, ut suus cliens Samosatenus e domo episcopali eiiceretur.

60. Respondeo 1. Eusebius de tanta usque in tertium annum dilatione inter depositionis sententiam, et eius executionem nichil meminit. 2. Ad prefatam Synodum inuitatus fuerat e Cappodocia Firmilianus, in  accessu defunctus; comparuere ex Cilicia Helenus, ex Phrygia Nicomas, ex Palestina Hymeneus, Theotecnus, etc. episcopi plurimi; his consultum non fuisset tempore belli Zenobiam inter et Romanos imperatores Antiochiam proficisci, ubi rebellis illa Zenobia residebat.---3. An hec potentissima mulier passa fuisset, ut tam numerosa synodus contra Paulum Antioche celebrata fuisset? In sua ciuitate? Ab episcopis exteris? Tempore regnantis Zenobie ipse Paulus suis satellitibus, de quibus num. 93, usus fuisset. At uero, dum Aurelius sua uictricia arma, ciuitati intulerat, Catholicis optime addictus, illico tutum erat nostris Antiochiam confluere, Paulum accusare, questionibus urgere, notariis omnia excipientibus. Igitur synodus, in qua Paulus est depositus,  celebrata non fuit ante annum 272.

Queres: Quomodo ergo soluitur sequens nodus chronologicus: Prefata synodus acta concilii misit Romam ad Dionysium papam, ut docet Eusebius, qui acta uidit, legit, exscripsit? At uero Dionysius papa obiit ante annum 270, ut habent pseudo-Damasus, Liber pontificalis, uarii catalogi  .

Respondeo: Nodus ille facile secatur; prefati auctores anonymi, ut nulli erudito ignotum est, multis scatent erroribus chronologicis quoad quatuor prima secula; illis preferendus est unus testis nominatus Eusebius, qui in Chronico eque, ac in sua historia, lib. uII, cap. 30, contestatur, quod Dionysius papa post tempora Aureliani, qui occisus non  fuit ante annum 275 superuixerit. Similiter quoad Pontificatum Sixti II, Eusebius preferendus pseudo-Pontio in uita S. Cypriani.

Instabis. In synodo Ephesima ecumenica, que initium sumpsit die 12 iunii, anno 431, et finem habuit in octobri, contra Nestorium episcopum Constantinopolitanum, eiusque asseclas promulgata, ac   a S. Cyrillo Alexandrino episcopo  Constantinopolim missa fuit sequens contestatio: Coniuro accipientem hanc chartam per sanctam Trinitatem, ut eam palam faciat  episcopis, presbyteris, diaconibus, lectoribus, laicis habitantibus Constantinopoli; insuper etiam exemplar eis prebeat ad increpationem heretici Nestorii, qui similia sapit Paulo Samosateno ante annos 160, anathemathe percusso . . . Si quis ergo presumpserit docere. . . sit anathema. Igitur, si huic contestationi fides habenda sit, a tempore, quo Paulus fuit excommunicatus, usque ad depositionem Nestorii, qui in prefata contestatione titulo episcopi non amplius honoratur, fluxerunt anni 160.

Respondeo. Si hos 60 annos computemus numero rotundo, epocha synodi Antiochene contra Paulum ultime congruentius, ut calculanti patebit, alligari poterit ad annum 272, quam ad annum 269, quod ultimum contendit Pagius  , quem secuti sunt Fleurius,  etc.

Pagius  reponit: Illa contestatio anno 431, quidem publicata fuit in concilio Ephesino; ast anno 429, iam concepta fuerat ab Eusebio pro tunc adhuc laico et iurisconsulto Constantinopolitano, postea episcopo Doryleensi, qui primus omnium redarguit doctrinam Nestorii sui episcopi; ergo synodus Antiochena contra Paulum ultima celebrata fuit anno 269.

Respondeo 1.: Unde Pagius nouit, quod anno 269, iam concepta fuerit. 2.: uerum esto, quod Eusebius ille adhuc laicus anno 429, doctrinam sui episcopi primus notauerit; ast quod istiusmodi contestationem composuerit, et quidem anno 429, quo Nestorius nondum fuerat condemnatus, non est  uerosimile, nulloque idoneo testimonio comprobari poterit.

3. Aequo iure, qui synodum Antiochenam ultimam ad annos 270, uel 268, relegare uoluerint, dicere possent, contestationem, que num. 97, relata est, fuisse conceptam anno 430, uel. 428, quo ultimo anno Nestorius episcopus Constantinopolitanus suam heresim propalare cepit.

4. Anno 431, publice fuit Ephesi proposita, uti asserit Pagius, et Constantinopolim missa, ergo etiam presumendum, quod anno 431, non uero 429, composita, et quidem Ephesi, non uero Constantinopoli. Quidni et dici posset, eam finito concilio Ephesino Constantinopolim fuisse missam?

 5. Si quis admiserit, tres synodos Antiochenas contra Paulum Samosatenum fuisse celebratas, ac Paulum iam in secunda fuisse in excommunicatum  ac ab hac synodo secunda computandos esse annos 160 supra n. 97 relatos; sententia Pagii omni suo robore penitus destituetur.


Corollarium.

Cum igitur synodus Antiochena ultima, in qua Paulus fuit depositus, celebrata non fuerit ante annum 272, consequens est ut S. Firmilianus usque ad hunc annum superuixerit. In huius honorem hec scripta sunto


 Animaduersiones in binas has dissertationes opera et studio P. Gottfridi Lumper.

Perlectis binis hisce dissertationibus non pauca offendimus, que uirgula censoria cercenda esse iudicamus. Et primo quidem binas, quas cl. Molkenbuhr, num. 1, 2, 3, premittit ex Dupinio regulas critices, haud satis esse accuratas, dudum iam uiri docti monuerunt  . In propositione I, ad n. 4, obseruo, idiomate greco conscriptam primitus fuisse hanc Firmiliani epistolam, certo colligi ex lingue illius idiotismis, quos fidus interpres passim seruauit, quosque annotarunt uiri prestantissimi, Iacobus Pamelius  , et Cyprianice uite auctor  : ergo adest sufficiens asserendi ratio, eam originaliter grecam fuit.

Ad num. 5. Docebit doctissimum dissertatorem nostrum  Origenes seculi tertii scriptor , prepositos appellatos fuisse episcopos  . Dein prepositorum uocabulo non patres modo, cum de episcopis agerent, uerum etiam, qui sacra Biblia Noui Testamenti latina fecerant  , meminerunt.

Ad numeros 6, 7, 8, 9, 10, 11, 12. uidesis partem XII Historie Theologico-Critice §§ 10 et sequentibus a pagina 596, usque 603, et presertim paginas 614, 615, 616.

Quoad propositionem II, num. 13, 15, 16, obseruo, haud nimium urgendum esse silentium Eusebii, Hieronymi, etc.: alias sequeretur, Athenagore Apologiam ad M. Aurelium imperatorem, Hypotyposes Theognosti Alexandrini, Opera S. Iacobi Nysibeni, Hymenei, Narcissi, aliorumque multorum adulterina  esse, propterea, quod neque Eusebius, neque Hieronymus eorum meminerint  .

Ad numerum 17 animaduertendum censeo, haud inuerosimile esse, S. Cyprianum in causa rebaptizationis confugisse ad Firmilianum, presertim cum Stephanus primitus cum Asiatis, dein cum Africanis ea de re contenderit, quemadmodum probauit uir doctissimus Maranus  .

A numero 18, usque ad numerum 77 ex notis intrinsecis prefate epistole Firmilianice conatur clarissimus dissertator ostendere eamdem S. Firmiliano suppositam esse. uerum que numero 19, ex  epistola Firmilianica de numero singulari et plurali annotat, sicut et illa questio numero 20, proposita, an scilicet Firmilianus celebrata synodo, eiusque nomine laudatam epistolam scripserit, mea opinione haud multum probat; siquidem responderi potest S. Firmilianum responsoriam exarasse consulto Ecclesie sue clero, unde modo in plurali, modo in singulari alloquitur Cyprianum. Dein incongrue citationes ex S. Scriptura, quas cl. Molkenbuhr in hac epistola sub numeris 24, 27, 28 et 31, notat, nullo modo euincere ualent subditam eam esse, siquidem sale aliquid in aliis etiam huius eui scriptoribus obseruare licet. Numero 32, scribit cl. dissertator, quod causa, que allegatur, ob quam sepius celebrande sint synodi, heresin Nouati et Donati sapiat: Felix  sane auctor in olfaciendis heresibus, quarum ne uestigium ego inuenio. Ceterum pretereo numeros 23, de distantia Carthaginis a Cesarea, de singulari desuper gaudio, quod numero 26, recoquit, de propria auctoris laude numero 30, ad rem nichil omnino facientes.

Quoad numerum 38, obseruo uerba S. Firmiliani non in strictissimo sensu sumenda esse, sed quod prima hereseon celebriorum, et longe lateque diffusarum exordia post Apostolorum euum ex orco eruperint; idque patet ex ipso contextu. Dein neque Simon Magus, neque Menander a recentioribus heresiologis inter hereticos computantur  . Ebionite, Saturninus et Basilides, quos erronee dicit Cerinthi discipulos, atque Carpocrates non euo apostolico,  sed seculo primum secundo errores sparserunt.

Numero 38, notat in Firmiliani epistola errores practico dogmaticos, quia insinuare nititur Firmilianus traditiones apostolicas, si que forsan hac super re existerent, non esse necessario retinendas in materia Baptismi. uerum ostendat nobis cl. dissertator, ubinam hec in epistola laudata legantur. Dein quis unquam theologorum somniabit, traditiones apostolicas mere disciplinares necessario retinendas esse, oppositamque sententiam fore errorem practico dogmaticum?

Numero 39, arguit Firmilianum, quod traditionem, quam Papa dixerat apostolicam, uocet humanam. Ergone plus quam humana, uel diuina dicenda foret? Bone Deus! que theologia? Sanctum Cyprianum a  S. Stephano monitum se statim submisisse asserit cl. dissertator num. 2, sine tabulis et testibus.

Numero 45. Synodos Africanas et Asiaticas, in quibus rebaptizatio decreta fuit, ex futili hac ratione, quod in concilis Arelatensi et Niceno nulla facta fuerit mentio de iis retractandis, inter supposititias computat, utut S. Dyonisius Alexandrinus  , et  S. Augustinus  de iis mentionem faciant. Iam numero 20 coniicit dissertator Asie concilia esse fictitia, ubi etiam somniando scribit, quod apud Eusebium episcopi Ecclesiarum Iconiensis et Synadensis recenseantur, a diciplina laudentur, sancti uocentur, et beati fratres; ast de conciliis ibidem celebratis altum silentium sit. uerum ubinam hec apud Eusebium legerit, non annotat; ego autem potius contrarium inueni, disertam nimirum horum conciliorum mentionem, nullam uero de reliquis adiunctis.

Numero 34. Epistolam Firmiliani ex rationibus geographicis et a numero 53 usque 56, ex chronologicis suppositionis arguit, at prorsus inepte. Nam ut cetera pretermittam, duas solummodo hic auctoris hallucinationes annotabo. Prima est, quod ieiunium  quatuor temporum in septembri, de quo S. Lucam Actorum  locutum fuisse false opinatur idque ab Apostolis institutum fuisse ex Leone Magno et antiquissimo omnium Ecclesiarum consensu constare tradat. Optarem sane est mihi antiquissimum omnium Ecclesiarum quoad quatuor temporum ieiunia demonstraret consensum, atque Leonem Magnum de institutione apostolica in sensu stricto intelligendum esse. Altera, quod contra unanimem cruditorum sententiam, S. Sixto seu Xisto duos tantummodo annos in sede Romana adscribentium, undecim annos ex corrupto Eusebii loco, in quo pro XI legendum II statuat.

Numero 56, uariis ratiunculis impugnat historiam mulieris a demone obsesse baptizantis, consecrantis, etc, negatque apud Grecos seculo III, exorcistas fuisse;  econtra P. Goarius in suo Eucologio Grecorum iam extitisse docet ex testimonio Dionysii et Ignatii Magni. sed quidquid sit, hoc tamen certum ab ineunte seculo Iu, exorcizandi facultatem peculiari in Ecclesia ordini tum apud Grecos, tum apud Latinos fuisse adscriptam; uti ex synodis Antiochena et Laodicena, et ex Epiphanio, Paulino, Sulpitio Seuero et ex quibusdam Gratiani, ac Theodosii rescriptis colligere est  .

Notat clarissimus dissertator in hac epistola dicteria, que in Stephanum papam auctor pleno ore effudit numero 25, et numeris 59, 60, 65, 66, 77, 73, 74,  et 75, atque exinde numero 77 concludit, eam esse supposititiam, et uero Catholico penitus indignam. uerum clarissimi dissertatoris ratiocinatio nititur falso supposito de inerrantia Romani Pontificis, eiusque illimitata atque absoluta et monarchica potestate in uniuersam Ecclesiam, quo ruente supposito, cetera etiam ruere manifestum est. Ceterum non nego, Firmilianum aliquanto acerbius scripsisse, quam ut sanctum episcopum deceat: pietatis normam non accurate secutum esse; sed utique sancti etiam homines erant non semel aliquid humani passi, quemadmodum multis demonstrare possem; instar omnium sit doctoris maximi S. Hieronymi agendi ratio cum S. Augustino in controuersia de Legalium obseruantia  . Huc optime quadrat iustum hoc cl. Baluzii  iudicium de Pamelio et Romanis operum Cypriani editoribus loquentis  : Si attente considerassent, quanti et quam uehementes soleant esse affectus, cum agitur de causa religionis et fidei; considerassent etiam, quam uehemens et acerbus fuerit Stephanus scribens aduersus Cyprianum: profecto hanc excandescentiam condonassent Firmiliano.

Propositionis tertie quoad primam partem coniecturas duas priores eruditi dissertatoris refutatas uidesis Part. XII Historie Theologico-Critice §§ 8, 9, 10, et presertim 11, a pag. 617, usque 623. Tertia denique coniectura nichil omnino in contrarium euincit.

Numero 82, probare conatur, auctorem Epistole fuisse Donatistam, aut saltem hereticum hominem,  sed meminisse debet doctissimus dissertator, quod nondum sufficienter demonstrarit uiris doctis, prefatam Epistolam plurimos continere errores Catholico prorsus indignos, tam impudentem, quam falsam esse, nullique heresi magis fauere quam Donatistarum. Quin immo asseri potest, laudatam Firmiliani Epistolam, Donatistis utpote schismaticis, aduersari magis, quam prodesse: manifestum siquidem est, eam plane tendere ad unitatem seruandam, et rupti eiusdem a S. Stephano uinculi restitutionem.

Numero 83. Ex meris coniecturis et quidem admodum incertis asserit, Africanum auctorem fate Epistole esse.

 Falsum est, quod rebaptizatio a Nouato introducta fuerit, ut dissertator numero 85, scribit, siquidem iam antea in usu fuerat.

Propositione Iu, numero 89, ex argumento mere negatiuo asserit S. Firmilianum nullos libros composuisse; positiuum uero testimonium S. Basilii non nisi futilibus ratiunculis eneruare conatur; insuper negando S. Basilium auctorem esse libri de Spiritu sancto ad Amphilochium, quamuis antiqui S. Hieronymus  Theodoretus  recentioresque critici ad unum omnes laudatum librum S. Basilio M. attribuant. Numero 91, responsione III; tandem eo audaciam suam protendit, ut affirmare haud erubescat, singulas S. Basilii M. epistolas ad S. Amphilochium canonicas esse supposititias.

 Numero 14, adnotat, quod totam rebaptizantium historiam censeat interpolatam, seu Eusebio suppositam fuisse.

Numero 45, idem profitetur circa lib. uII, cap. non 3, prout ille citat; sed 4, apud Eusebium ita inquiens: »uerum alibi specialiter ostendam hunc Eusebii locum esse interpolatum.« Tandem numero 71, ita censet: »Immo et illa Polycratis, et Irenei facta non sunt omnino certa; suspicor Eusebium fuisse interpolatum tam in causa Quarto-Decimanorum quam Anabaptistarum.« Hec sane iudicia critica nostri clarissimi dissertatoris si ualeant, actum erit de prestantissimis antiquitatum monumentis, deque omni fide historica.

Que doctissimus Molckenbuhr in altera dissertatione  de anno S. Firmiliani emortuali, quo Paulus Samosatenus fuit depositus, ac de synodo Antiochena III, anno primum 272, celebrata habet, multum hic discutere haud opere pretium esse censemus; uidesis presentem hanc partem XIII, Historie theologico Critice sectione ultima, ubi ex professo egimus de synodis Antiochenis in causa Pauli Samosateni. Hic solum obseruo communiter hodie receptam esse sententiam, Dionysium papam aut anno 268, uel certe 269, obiisse, eamque opinionem qua anno 275 adhuc in uiuis fuisse adstruitur, ab omnibus eruditis repudiatam esse.





ANNALES ECCLESIAE AFRICANAE. TEMPORIBUS CYPRIANICIS .



ANNUS CHRISTIANUS CCXLIII. DONATO EPISCOPO CARTHAGINIENSI.

I. Consulatum kalendis ianuariis susceperunt C. Iulius Arrianus, Aemelius Papus: quo tempore Gordianus Aug. Persas in Oriente debellabat. Potior  uero atque gloriosior in ecclesie Africane fastis uictoria, quam Cecilius presbyter de magno Cypriano reportasse hoc anno uidetur. Pontius enim diaconus, qui postea Cyprianum, anno scilicet 243 »adhuc neophytum  et, ut putabatur, nouellum« iudicio Dei et plebis fauore ad officium sacerdotici et episcopatus gradum electum scribit, multa idem a Cypriano ante sacerdotium peracta significat, que longioris temporis postulent spatium, et maturius eum magistro suo manus dedisse ostendant . Hic ille erat Cecilius, quem olim Octauius et Minucius ex idololatrie lustris in Ecclesie sinum adduxerant, »uir iustus et laudabilis memorie« ut a Pontio appellatur , »et etate tunc et honore presbyter,« cuius contubernio Cyprianus utebatur. Atque hic quidem institutionis uix patiens, diu repugnauerat, ratus fieri non posse, ut ueteres mores exueret, et singularem illam, que proponebatur, uite rationem iniret. Nam estus ipse suos sic deinde  in epistola ad Donatum exposuit: »Ego, inquit, cum in tenebris atque in nocte ceca iacerem, cumque in salo iactantis seculi nutabundus ac dubius uestigiis oberrantibus fluctuarem, uite mee nescius, ueritatis ac lucis alienus; difficile prorsus ac durum pro illis tunc moribus opinabar, quod in salutem mihi diuina indulgentia pollicebatur, ut quis renasci denuo posset; utque in nouam uitam lauacro aque salutaris animatus, quod prius fuerat, exponeret, et corporis, licet manente compage, hominem animo ac mente mutaret. Qui possibilis est, aiebam, tanta conuersio?« uicit tamen, Deo auctore, Cecilius, eumque Ecclesie uirum dedit, qualem miseris calamitosisque temporibus, que iam impendebant, optare magis, quam sperare posset, non modo ingenio  et doctrina prestantem, sed concilio in primis et sapientia et constantia admirabilem. Cyprianus uero non iam se uictum, sed in libertatem uindicatum putauit, deque patroni sui nomine exinde Cecilius Cyprianus dici uoluit; quem et »toto honore, inquit Pontius, atque omni obseruantia diligebat, obsequenti ueneratione suspiciens, non iam ut amicum anime cequalem, sed tamquam noue uite parentem.«

II. Carthaginis incolam tum fuisse Cyprianum ex eius epistola nouimus, quam aliquando exul ad clerum carthaginiensem scripsit: nam sibi in uotis reditum esse significans, »ubi enim, inquit  mihi aut melius possit esse aut letius, quam illic, ubi me Deus credere uoluit et crescere?« Sed hec ipsa uerba eum alibi natum submonen: nec tamen  patriam eius longius dissitam crediderim, cum idem hortos propre Carthaginem habuerit : quos simul cum prediis hoc anno uendidit, ut pecunia redacta egentium inopiam sustentaret .



ANNUS CHRISTIANUS CCXLIu. DONATO EPISCOPO CARTHAGINIENSI.

I. Signatur hic annus Peregrino et fuluio Aemiliano consulibus: Qui Reipublice funestus fuit Gordiani Aug. cede. Huius auctor ferebatur ipse Philippus, qui imperium proximus suscepit, quamquam idem Christianus iam tum fuisse creditus est, et ob tantum scelus hoc anno, quum Antiochie sacro Christianorum conuentui adesse uellet, a Babyla episcopo reiectus  esse : quam Babyle constantiam Ioannes Chrysostomus eximiis laudibus exornauit .

II. Cyprianus interea Carthagine totus erat in studiis diuinarum Litterarum, ut quantum bonis artibus externisque disciplinis excelleret, tantum christiana etiam doctrina prestaret. Inter reliqua Patrum scripta Tertullianum ab eo assidue lectum testatur Hieronymus , qui se hoc a sene Concordiensi didicisse ait, qui a notario Cypriani adolescens Rome audierat, referre solito, »numquam Cyprianum absque Tertulliani lectione unum diem preteriisse, ac sibi crebro dicere: Da magistrum, Tertullianum uidelicet;« ex quo tamen ille sic boni quod inerat, delibare didicit, ut mala prudens  reiiceret, ac sepe postea dissimulato nomine refutaret.



ANNUS CHRISTIANUS CCXLu. DONATO EPISCOPO CARTHAGINIENSI.

Consulatum inierunt imp. M. Iulius Philippus, Tib. Fabius Titianus. Hoc anno mortuus putatur Tertullianus. Ille certe usque ad decrepitam etatem, teste Hieronymo  uixisse dictus est, atque ad mediam quidem Catholicus, exinde Montanista, sub extremam uero etiam heresiarches. Utinam qui memorie tanti scriptoris fauent, eumque aliquando ad bonam frugem rediisse opinantur, idipsum indicio aliquo aut certa aliqua ueterum auctoritate confirmarent! Contra in scriptis eius nulla penitentis animi uestigia sunt, mansit secta eiusdem  usque ad Augustini tempora, lapsus adhuc et defectionis memoria perstat: ut eum plane exitum habuisse uideatur, ad quem iamdiu pertinacia ipsa et catholice Ecclesie contemptu adducebatur. Nonne enim etate quoque nostra paribus initiis homines eius modi ingenio doctrinaque florere uidimus, qui sepe aliis recte uiuendi auctores fuerant; quorum tamen extrema studio partium aurisque popularibus abrepta ac deformata defleuimus: irrito bonorum conatu, qui eos ad prioris uite consilia reuocare uolebant? hec nimirum superbie pena diuinitus constituta est ut sibi ipsa perniciem inferat uoluntariam.



ANNUS CHRISTIANUS CCXLuI. DONATO EPISCOPO CARTHAGINIENSI.

 Annum incoharunt consules Bruttius Presens, Nummius Albinus: quos autem presides id temporis Africa habuerit, omnino ignoramus. At Cyprianus sacris in Litteris iam biennium uersatus, parem se et religioni tuende et moribus conformandis ostendit. Nam hoc anno initium scribendi fecit ab ornata illa maximeque limata Epistola ad Donatum amicum, in qua et ueteris uite errores depingit suos et suscepti Baptismi uirtutem extollit, et uitia hominum quanta sint, et quam magnis e periculis ereptus fuerit, gratia diuini beneficii commemoratione declarat. Que tamen Cyprianus recens e schola, et fucatum quemdam nitorem nondum oblitus, eo dicendi genere pertractauit, quo deinde grauitatis studiosus  numquam usus est, id Augustinus »spumeum uerborum ambitum« appellat, primum hoc Cypriani opus sic perstrigens : »Est, inquit, tale aliquid in epistola beatissimi Cypriani, quod ideo puto uel accidisse, uel consulto factum esse, ut sciretur a posteris, quam linguam doctrine christiane sanitas ab ista redundantia reuocauerit, et ad eloquentiam grauiorem modestioremque restrinxerit, qualis in eius consequentibus litteris secure amatur, religiose appetitur, sed difficillime impletur.«



ANNUS CHRISTIANUS CCXLuII. DONATO EPISCOPO CARTHAGINIENSI.

I. Consules fuere imp. M. Iulius Philippus iterum,  M. Iulius Philippus Cesar, Augusti filius, qui et ipse sub anni exitum Augustus a senatu est appellatus. Ad hunc annum spectare uidetur Cypriani liber, qui nunc inscribitur »de uanitate idolorum,« at olim pro argumento preferebat, que nunc libri initium putantur, nempe »quod idola Dii non sint, et quod »Deus unus sit, et quod per Christum salus credentibus data sit.« Porro lectitatos a Cypriano Tertullianum et Minucium, hic maxime liber ostendit, quum multa in utroque imitatus sit, quedam etiam ex utroque decerpserit. Ceterum eruditio eius passim eminet, et grecorum quoque scriptorum ac disciplinarum omnium cognitio non uulgaris, quam ille Christiano homini inutilem non esse liquido confirmauit.

 II. Eodem anno Donatus episcopus iam senior, atque animo, ut arbitror, futura presagiens, Cyprianum, cuius ingenium, doctrinam, uirtutem, religionem admirabatur, dignum plane duxit quem inter ecclesie sue presbyteros cooptaret. Neque serius eum sacris initiatum statui potest, cum de eodem scribat Pontius : »Multa sunt, que adhuc plebeïus, multa que iam presbyter fecit, multa que ad ueterum exempla iustorum imitatione consimili prosecutus, promerendo Dominum totius religionis obsequio prestitit:« nec uero ultra anni insequentis spatium differre pontificatus eius initium liceat, quod ab eo in epistolis non obscure designatur. Scriptos a Cypriano, cum presbyter esset, tres libros Testimoniorum aduersus Iudeos, item librum  de Habitu uirginum, quem bis Hieronymus egregium uolumen appellat ; opinio multorum est, quam et formule quedam in his Cypriano usurpate persuadeant.



ANNUS CHRISTIANUS CCXLuIII. CYPRIANO EPISCOPO CARTHAGINIENSI.

I. Rursum consulatus penes Augustos, fuit Philippum patrem III. Philippum filium II. Nec dubium est ea maxime de causa consules hoc anno refectos esse Augustos, quod is foret a condita Urbe millesimus: cuius rei ergo ludi apparatissimi facti sunt XI, kal. maias, quo die annus millesimus primus incohabatur, itemque nouem aliis sequentibus: congiaria etiam ab  Augustis populo data, nec eorum quidquam omissum, que alias ludis secularibus facta esse constabat.

II. At uero Ecclesia Carthaginiensis eodem anno Donatum episcopum amisit: cuius quidem laudes nobis indidit uetustas, que facta eius prope omnia obliuione obscurauit. Nam de eo ad nos, preter priuati heretici damnationem, quam superius commemorauimus, nichil peruenit. Sed tamen non sine laboribus eius meritisque euenisse censendum est, ut presbyteri et diaconi Ecclesie Romane non multo post eius mortem ad Cyprianum scribentes, Carthaginiensem ecclesiam recens a Donato administratam preclaro illo elogio commendarent: »Nouimus, inquiunt  Carthaginiensis ecclesie fidem, nouimus institutionem, nouimus  humilitatem.«

III. A Donati morte, quum de successore deliberandum esset, totius Christiane plebis oculi in Cyprianum coniecti, et unus maxime idoneus uisus est cui ecclesia illa amplissima committeretur. Quod ille ut sensit, declinandi pontificatus causa, publico carere cepit. »Quum in dilectionem eius et honorem, inquit Pontius , totus populus aspirante Domino, prosiliret, humiliter ille secessit, antiquioribus cedens, et indignum se titulo tanti honoris existimans.«

Sed ea modestia studia populi auxit. »Obsederat, pergit idem, fores domus copiosa fraternitas, et per omnes aditus sollicita caritas circuibat. Fuga igitur interclusa, parendum populi uoluntati fuit, qui et  uenturum anxius exspectauerat, et uenientem denique gaudio exultans accepit. Ceterum in summa illa animarum consensione presbyteros quinque Cypriano aduersatos scimus, qui multa etiam in eum postea moliti sunt , non eius umquam mansuetudine, non exemplis, non beneficiis placati. »Inuitus dico, ait Pontius , sed ut dicam necesse est. Quidam illi restiterunt, etiam ut uinceret. Quibus tamen quanta lenitate, quam patienter, quam beneuolenter indulsit, quam clementer ignouit? amicissimos eos postmodum et inter necessarios computans, mirantibus multis; cui enim posset non esse miraculo tam memoriose mentis obliuio!



ANNUS CHRISTIANUS CCXLIX. CYPRIANO EPISCOPO CARTHAGINIENSI.


I. Consules processerunt Fuluius Aemilianus iterum, uettius Aquilinus. Fuit hic annus Ecclesie plane luctuosus, Philippis Augg. militum factione sublatis, quorum fauore tuta res christiana fuerat, imperiique summa ad Decium delata, quem odio in Christianos flagrantem publica auctoritas omnibus rebus armabat.

II. Pacatus tamen in Africa totus defluxit annus, licuitque Cypriano assiduam in populi institutione operam ponere, et de officiis etiam ad episcopos, qui eum consulebant, responsa dare. Scripserat ad eum Eucratius episcopus Thenitanus de histrione, qui Thenis Christianum se professus, histrionam facere pergeret, rogaueratque, num id ferendum esset.  Hunc uero hominem Cyprianus , cum magister et doctor foret non erudiendorum, sed perdendorum puerorum, communicare Ecclesie non debere respondit; quippe nec maiestati diuine nec euangelice discipline congruere uidebatur, ut pudor et honor Ecclesie tam turpi et infami contagione fedaretur. »Nec excuset se quisquam, inquit, si a theatro ipse cessauerit, cum tamen hoc ceteros doceat. Non potest enim uideri cessasse, qui uicarios substituit, et qui pro se uno plures succedaneos suggerit contra institutionem Dei, erudiens et docens quemadmodum masculus frangatur in feminam, et sexus arte mutetur, et diabolo diuinum plasma maculanti per corrupti atque eneruati corporis delicta placeatur.« uerum quia futurum intelligebat, ut  ille admonitus egestatem pretexeret, ad quam abiecta arte redigi necesse esset; primum quidem Eucratium hortatus est, ut de ecclesie sue bonis inopiam illius sustentaret: at ne quid histrionis emendationi abesse posset adiecit ipse que nullam excusationem relinquerent: »Quod si, inquit, illic ecclesia non sufficit, ut laborantibus prestet alimenta, poterit se ad nos transferre, et hic quod sibi ad uictum atque ad uestitum necessarium fuerit accipere, nec alios extra ecclesiam mortalia docere, sed ipse salutaria in ecclesia discere.«

III. Eodem anno litteras quoque a Pomponio episcopo Dionysianensi accepisse creditur, quibus ille sententiam eius de uirginibus masculorum contubernalibus requirebat. Iam enim in Africa serpebat  praua illa consuetudo, que deinde per Orientem quoque uagata, ordinum sanctissimorum splendorem maculauit, ac sepe Gregorii Nazianzeni et Hieronymi et Ioannis Chrysostomi grauissimis reprehensionibus exagitata atque in summam inuidiam adducta est. , Greci appellabant eiusmodi uirgines, quas presbyteros diaconosque domi habere, uel tori socias non pudebat; seque tamen castimoniam sancte seruare illi dictitabant. Enim uero Cyprianus Pomponio rescripsit , »Intercedendum cito talibus ut separentur, dum adhuc separari innocentes possunt: »tum ad clerum quod attinet, »cum, inquit, omnes omnino disciplinam tenere oporteat, multo magis prepositos et diaconos curare hoc fas est qui exemplum et documentum ceteris de conuersatione  et moribus suis prebeant. Et idcirco consulte et cum uigore fecisti, frater carissime, abstinendo diaconum qui cum uirgine sepe mansit.« Addit etiam de pena, qua ii cercendi essent qui precepto non paruissent, ac demum castimoniam sacris Ecclesie ministris prescriptam memorat, quam Pomponius omni studio tueri debeat. »Ergo inquit, ne indisciplinati consumantur et pereant, da operam, frater carissime, ut quantum potes, consiliis salutaribus fraternitatem regas, et singulis ad salutem suam consulas. Arcta et angusta est uia, per quam ingredimur ad uitam; sed summus et magnus est fructus, cum peruenimus ad gloriam. Qui se simul castrauerunt propter regnum Celorum, Deo per omnia placeant, nec sacerdotes  Dei aut Ecclesiam Domini scandalo sue prauitatis, offendant. Et si ad presens a nobis quidem ex fratribus nostris contristare uidentur, nos tamen in salubri persuasione maneamus.

Iu. Ceterum Cyprianus, censor morum diligentissimus, quos in clerum lecturus esset, ante experiri solebat, et coram presbyteris suis iudicium de singulis instituere; nec tamen allegere protinus, sed alterum in annum differre. Sic hoc anno »proximi clero« ab eo facti Saturus et Optatus, quos anno insequenti tandem cooptauit, cum iam Carthagine secessisset. Nam examen huiusmodi in epistola XXIu quam e latebris suis ad clerum misit, his uerbis commemorat: »Fecisse me autem sciatis lectorem Saturum et Hypodiaconum Optatum confessorem,  quos iampridem communi consilio clero proximos feceramus, quando aut Saturo die Pasche semel atque iterum lectionem dedimus, aut quando cum presbyteris doctoribus lectores diligenter probaremus, Optatum inter lectores doctorem audientium constituimus, examinantes an congruerent illis omnia que esse debent in iis qui ad clerum parabuntur.« Hac, opinor, adhibita diligentia, et mora huiusmodi interposita, rarius in clerum legent episcopi, quorum eos postea pudere debeat.



ANNUS CHRISTIANUS CCL. CYPRIANO EPISCOPO CARTHAGINENSI.

I. Consulatu functi hoc anno imp. M. Messius Decius iterum, Annius Maximus Gratus. Ipso autem mense ianuario, Decii in Urbe aduersus Christianos  furor erupit, primusque Fabianus, Pontifex maximus XIII, kal. februarias preclarum martyrium fecit, atque, ut Cyprianus scribit, »pro integritate administrationis eius consummatio quoque honesta processit« . Subinde ciuis Carthaginensis, et Martyrum progenies, captus Rome est Celerinus confessor clarissimus, quem Cyprianus multis sepe laudibus ornauit. Erat hic adolescens, magno tamen animo »per decem et nouem dies, ut ipse tradit . »Custodia carceris septus, in neruo ac ferro fuit.« Cumque etatis, opinor, miseratione emissus, in Africam rediisset, testes confessionis sue cicatrices attulerat. Lucent, aiebat Cyprianus, in corpore glorioso clara uulnerum signa, eminent et apparent in neruis hominis ac membris  longa tabe consumptis expressa uestigia.

II. Sed dum Celerinus in uinculis Rome erat iam Carthaginem Decii edicta perlata fuerant, quibus crudele ac nefarium Christianis bellum indicebatur. Et significatio imminentis cladis multo ante Cypriano facta fuerat, cui se diuinus paterfamilias uiuendum obtulerat, »sedente sibi ad dextram iuuene: qui iuuenis anxius et cum quadam indignatione subtristis maxillam manu tenens, mesto uultu sedebat; alius, uero in sinistra parte consistens, rete portabat quod se mittere, ut circumstantem populum caperet, minabatur. Et cum miraretur quid hoc esset, ille qui uidit, dictum est ei, iuuenem qui ad dexteram sic sederet, contristari et dolere quod precepta sua  non obseruarentur: illum uero in sinistra exstare, quod sibi daretur occasio, ut a patrefamilias potestatem sumeret seuiendi.« Hec Cyprianus , qui uisum ipse contemplatus putatur: post que addit: »Et uidimus impletum quod fuerat ostensum; ut dum Domini precepta contemnimus, dum date legis mandata salutaria non tenemus, facultatem nocendi inimicus acciperet, minus armatos et ad repugnandum minus cautos iactu retis operiret.« Ex quo autem edicta aduersus Christianos promulgata fuere, quidquid Ethnicorum in Africa erat, tamquam classico excitati, contra Ecclesiam Dei infremere, et optimo cuique aduersari ceperunt. Carthagine in primis cum in amphitheatro aut in circo populus sederet, Cyprianum ante omnes, quod et dignitas  eius et sanctitas insignior esset, ad leonem magnis clamoribus postulare ausus est. Querebatur ad cedem uictima, illa Deo deuota, cui tamen Deus alia tempora destinauerat. »Seruatus est, inquit Pontius , uir ingenii preter cetera etiam spiritaliter temperati, qui inter resultantes, collidentium schismatum fluctus, Ecclesie iter medium librato limite gubernaret.« Ratus nimirum Cyprianus, in tanto improborum odio ereptum sibi, ut adesse utiliter, opemque presens afferre suis posset, consilium euangelicum sibi tum sequendum existimauit; presertim cum et illud timeret, ut ipse ait : »Ne per inuerecundam presentiam nostram seditio, que ceperat, prouocaretur.« Secessit igitur, et procul ab urbe latitans  furentis populi impetum declinauit. uerum ex ipsis latebris Ecclesie sue quodam modo presens imminere, ac pontificali munere diligentissime fungi uidebatur: adeo nichil illi ignotum, nichil interclusum erat. Que autem eius cure tum fuerint, ut omnes officii sui partes expleuerit, ex eodem Cypriano nouimus, quod postea apud presbyteros et diaconos, qui a Fabiani morte Ecclesiam Romanam regebant, purgare se debuerit aduersus eos, qui secessionem illam litteris Romam missis improbauerant. »Absens tamen, inquit , corpore, nec spiritu, nec actu, nec monitis meis defui, quominus secundum Domini precepta fratribus nostris, in quibus possem, mea mediocritate consulerem. Et quid egerim loquuntur uobis epistole pro  temporibus emisse numero tredecim, quas ad uos transmissi: in quibus nec clero consilium, nec confessoribus exhortatio, nec extorribus, quando oportuit, obiurgatio, nec uniuerse fraternitatis ad deprecandam Dei misericordiam allocutio et persuasio nostra defuit, quantum secundum legem fidei et timorem Dei, Domino suggerente, nostra mediocritas potuit eniti.«

III. Atque hec quidem omnia sedulo Cyprianus prestabat, quibus multi animos sumpserunt, uitaque contempta, pro celesti premio fortiter decertarunt. Sed multos etiam uel primus ille Deciani furoris terror prostrauit. Id Cyprianus ipse non diffitetur in eo libro, quem pace firmata »de Lapsis scripsit.  Ad prima, inquit , statim uerba minantis inimici maximus fratrum numerus fidem suam prodidit; nec prostratus est persecutionis impetu, sed uoluntario lapsu se ipse prostrauit.« Tum imbecillitatem quam plurium, trepidationem, perfidiam describit his uerbis: »Non exspectauerunt saltem, ut ascenderent apprehensi, ut interrogati negarent: ante aciem multi uicti, sine congressione prostrati, nec hoc sibi reliquerunt, ut sacrificare idolis uiderentur inuiti. Ultro ad forum currere, ad mortem sponte properare, quasi hoc olim cuperent, quasi amplecterentur occasionem datam, quam semper optassent. Quot illic a magistratibus, uespera urgente, dilati sunt, quot ne eorum differretur interitus, etiam rogauerunt? . . . Ac multis proprius  interitus satis non fuit; hortamentis mutuis in exitium populus impulsus est, mors inuicem lethali poculo propinata est. Ac ne quid deesset ad criminis cumulum, infantes quoque parentum manibus uel impositi, uel attracti amiserunt paruuli quod in primo statim natiuitatis exordio fuerant consecuti:« quantum nempe in parentum arbitrio erat, quorum nequitia prodebantur. Fuere etiam magno numero, qui ne ab ethnicis uexarentur, libellum a magistratibus pecunia impetrarent; quo in libello prescriptum erat eos diis sacrificasse, quamquam reuera a tanto scelere abstinuerant. Ii postea libellatici appellati sunt; quorum consilium et facinus Ecclesia semper detestata est.

Iu. Hec omnia ad Cyprianum in secessu illo suo  dies noctesque Deo supplicantem, et merore luctuque tabescentem: frequentes presbyterorum littere perferebant, quos ille custodes, presidesque ecclesie reliquerat. Sed bonos etiam atque exoptatos identidem accepit nuntios, in sancta illa defectione nec fortes confessores, nec inuictos martyres defuisse. uix sane in Christianos inquiri Carthagine ceptum fuerat, cum Rogatianus presbyter et Felicissimus comprehensi, atque ob preclaram confessionem in uincula ducti sunt. His paulo post alii accessere, quos inter et femine quedam et pueri aliquot inueniti sunt, quibus tum Cyprianus per epistolam gratulatus  auctor quoque fuit, ut Rogatianum et Felicissimum in omnibus sequerentur. Interea Carthaginem redierat proconsul Fortunatianus et  Christianos ad tribunal citari iusserat. Ducebantur magno numero, qui ut coram stetere, excelso animo Christianos se esse professi sunt; exinde alii in carcerem reducti, ubi sententiam iudicis opperirentur, quam plurimi exilio mulctati, et solum uertere iussi: e quibus sexaginta quinque Romam peruenerunt, quos Celerinus  a Candida et Numeria sororibus hospitio Rome acceptos scribit, que et ad portum Ostiensem obuiam progresse fuerant, ut eos in urbem deducerent. In exulum numero fuit et Aurelius ille adolescens quem postea Cyprianus ob merita eius lectorem fecit : item Statius et Seuerianus a Celerino memorati , quorum primus ex confessore  martyr Rome creditur obiisse . Numerantur cum his et Felix presbyter, et que uxor eius fuerat, uictoria, et Lucius: qui quidem primo in conflictu turpiter succubuerant; sed mox admissum scelus detestantes, cum rursum interrogati essent, se Iesum Christum Deum agnoscere et adorare responderunt, et eo nomine bonis spoliati et in exilium acti sunt: quos propterea Caldonius episcopus, qui et ipse rem christianam cum Cypriani presbyteris Carthagine curabat, in communionem recepit, et Cyprianus merito receptos pronuntiauit . Accidit etiam, ut mulier quedam, nomine Bona, ab ipso marito pertraheretur ad sacrificandum: que, dum manus eius ab iis, qui sacrificabant, tenerentur, exclamauit aperte : »Non feci, uos fecistis; itaque et ipsa extorris facta est.

u. Hactenus bonorum direptione, exiliis, uinculis, et carceribus in Christianos seuitum erat. Aprili mense tormenta, cedes, martyrias ceperunt. Ac primus, ut uidetur, Mappalicus lauream adeptus est, Xu kal. maias, cuius nomen sacris adhuc in fastis celebratur: de quo etiam Cyprianus in Epistola , ad martyres et confessores, »uox, inquit, plena Spiritu sancto de martyris ore prorupit cum Mappalicus beatissimus inter cruciatus suos proconsuli diceret: uidebis cras agonem, et quod ille cum uirtutis ac fidei testimonio dixit, Dominus impleuit. Agon celestis exhibitus, et Dei seruus in agonis promissi certamine coronatus  est.« In ipsa enim questione fortissimus ille Martyr expirauit, Luciani confessoris testimonio, qui de huius et ceterorum Martyrum exitu Romam ad Celerinum scripsit . Porro Mappalici socii fuere Paulus, post tormenta statim extinctus, Bassus in neruo siue pedario ligno exanimatus, itemque Fortunio, postquam in carcerem reductus est: preterea Fortunata, uictorinus, uictor, Herennius, Credula, Herena, Donatus, Firmus, uenustus, Fructus, Iulia, Martialis, Aristo, qui omnes in carcere fame necati sunt. Horum continet laudes Cypriani Epistola , ad martyres et confessores, qui etiam tum superstites parem finem exspectabant. »Probata res, inquit, est certamine fratrum glorioso, qui ad tormenta uincenda ceteris duces  facti exemplum uirtutis ac fidei prebuerunt, congressi in acie, donec acies succumberet uicta. Quibus ego uos laudibus predicem, fortissimi fratres? robur pectoris uestri et perseuerantiam fidei quo preconio uocis exornem? Tolerastis usque ad consummationem glorie durissimam questionem, nec cessistis suppliciis, sed uobis potius supplicia cesserunt; finem doloribus, quem tormenta non dabant, corone dederunt.« Corpora uero ipsa martyrum et confessorum, qui in uinculis decesserant, eiusdem Cypriani admonitu , rite a clero in tumulis composita: de quo etiam officio ad ecclesiam Carthaginiensem diligenter prescripserunt presbyteri Ecclesie Romane, rem id maximam appellantes   Simul autem Cyprianus et diem consignari uoluit, quo quisque coronam tulisset: quamquam habebat ille Carthagine, qui eum de quotidianis rebus certiorem faceret »Denique, inquit, et dies eorum, quibus excedunt, adnotate, ut commemorationes eorum inter memorias martyrum celebrare possimus. Quamquam Tertullus fidelissimus et deuotissimus frater noster pro cetera sollicitudine et cura sua, quam fratribus in omni obsequio operationis impertit, qui nec illic circa curam corporum deest, scripserit et scribat ac significet mihi dies, quibus in carcere beati fratres nostri ad immortalitatem gloriose mortis exitu transeunt, et celebrentur hic a nobis oblationes et sacrificia ob commemorationes eorum  que cito uobiscum, Domino protegente, celebrabimus.«

uI. Alios hoc anno martyres celo submissos declarat Cypriani epistola alia ad clerum Carthaginensem, qua Numidicum confessorem in presbyterorum Carthaginiensium collegium a se cooptatum significauit. »Nam, inquit , admonitos nos et instructos sciatis dignatione diuina, ut Numidicus presbyter adscribatur presbyterorum Carthaginiensium numero, et nobiscum sedeat in clero, luce clarissima confessionis illustris, et uirtutis ac fidei honore sublimis; qui, hortatu suo, copiosum martyrum numerum lapidibus et flammis necatum ante se misit, quique uxorem adherentem lateri suo concrematam simul  cum ceteris, conseruatam magis dixerim, letus aspexit. Ipse semiustulatus et lapidibus obrutus, et pro mortuo derelictus, dum posmodum filia sollicito pietatis obsequio cadauer patris inquirit, semianimis inuentus et extractus et refocillatus a comitibus, quos ipse premiserat, remansit inuictus.« His uero martyribus annumerandi etiam uidentur, quos Greci adhuc honorant , Terentius et Africanus cum sociis, in Africa martyrio defuncti sub Decio Aug. quorum postea reliquias Theodosius magnus in edem Euphemie, que in petra dicebatur, Constantinopolim inferendas curauit . Quod si cetere quoque prouincie Cyprianum alterum habuissent, profecto de earum etiam  martyribus aliquid ad nos usque transmissum esset, in quibus ecclesias et episcopos magno numero iam tum fuisse, annotatum est.

uII. Interea nonnulli ex iis, qui in exilium eiecti fuerant, editis magistratuum contemptis, domum redire ausi sunt. Quod ut resciuit Cyprianus, plurimum reprehendit obiurgauitque reduces, eo maxime nomine, quia in eam patriam, unde extorres facti essent regressi, fieri poterat, ut apprehensi, non iam ut Christiani, sed quasi nocentes perirent , sed tamen grauiore eum molestia affecerunt confessores ipsi in carceribus etiam tum superstites nimia quadam facilitate Christianis in recenti periculo lapsis patrocinantes. Nam hi quidem, cum eos  uiolate Deo fidei uehementer puderet, et in Ecclesiam unde ob proditionem exciderant, recipi maxime cuperent, frequentes itabant ad confessiones, eosque rogabant, ut in communionem admitterent, et episcopo quemque suo commendarent. Quidam uero ex illis adeo indulgentes erant, ut probroso cuique sine mora communicarent, datoque libello, quod id ipsum testabantur, episcopum quoque urgebant, ut illum, cum se ad pedes eius abiecisset, Ecclesie redderet. Confessorum illorum princeps erat Lucianus quidam, spectate sane uirtutis uir inuicteque patientie, sed qui Ecclesie prescripta et Euangelii documenta parum norat. Hic non modo libellos petentibus et suo et aliorum nomine dabat , sed etiam lapsis absentibus ueniam pacemque  obtulerat, ac Celerino, qui ei Numeriam et Candidam sacrificio pollutas commendauerat, rescripserat his uerbis: »Secundum preceptum Paulli,« qui nempe martyr decesserat, et se in lapsos misericordem ostenderat, »et nostrum tractatum, exposita causa apud episcopum, et facta exomologesi, habeant pacem non tantum he, sed et quas scis ad animum nostrum .« Denique ad Cyprianum ipsum epistolam huiusmodi omnium confessorum nomine mittere ausus est . »Uniuersi confessores Cypriano pape salutem. Scias nos uniuersis, de quibus apud te ratio constiterit, quid post commissum egerent, dedisse pacem et hanc formam per te et aliis episcopis innotescere uoluimus. Optamus te cum sanctis Martyribus  pacem habere. Presente de clero et exorcista et lectore Lucianus scripsit.« Hec uero quam egre tulerit Cyprianus, nemo non facile intelligat, cum et aliis ferre deberet, quos unice amabat ac uenerabatur, et contra Ecclesie auctoritatem tentata intelligeret, que ab eo potissimum retinenda esset. Dolebat etiam ac multum angebatur, quod presbyteri quidam, in scilicet, quos in suscipiendo pontificatu competitores habuerat, illam lapsorum impunitatem fouebant, ultro cum ipsis communicantes, et temere omnia nulloque ordine administrabant.

uIII. Que cum ita essent, rem Cyprianus diutius dissimulandam non duxit, et graues admodum ac prudentie plenas prescripsit epistolas, ad clerum, ad confessores, ad lapsos, ut singulos de officio admoneret.  Prima eius ad clerum uerba fuere : »Diu patientiam meam tenui, fratres karissimi, quasi uerecundum silentium nostrum proficeret ad quietem. Sed cum immoderata et abrupta presumptio temeritate sua et honorem martyrum et confessorum pudorem et plebis uniuerse tranquillitatem turbare conetur, tacere ultra non oportet, ne ad periculum et plebis pariter et nostrum taciturnitas nimia procedat. Quod enim non periculum metuere debemus de offensa Domini, quando aliqui de presbyteris nec Euangelii, nec loci sui memores, sed neque futurum Domini iudicium, neque nunc sibi prepositum episcopum cogitantes, quod numquam omnino sub antecessoribus factum est, cum contumelia  et contemptu prepositi totum sibi uindicent?« Rei autem nouitatem et preposteram agendi rationem potissimum perstringit: »Nam, inquit, cum in minoribus peccatis agant peccatores penitentiam iusto tempore, et secundum discipline ordinem ad exomologesin ueniant, et per manus impositionem episcopi et cleri ius communicationis accipiant, nunc crudo tempore, persecutione adhuc perseuerante, nondum restituta Ecclesie ipsius pace, ad communicationem admittuntur, et offertur nomen eorum, et nondum penitentia acta, nondum exomologesi facta, nondum manu eis ab episcopo et clero imposita Eucaristia illis datur.« Iam altera epistola ipsos martyres et confessores sic affatur : »Sollicitudo loci nostri et timor Domini compellit,  fortissimi ac beatissimi fratres, admonere uos litteris nostris, ut a quibus tam deuote et fortiter seruatur fides Domini, ab iisdem lex quoque et disciplina Domini reseruetur.« Culpam deinde in presbyteros et diaconos reiicit, qui ad eos commeantes modum nullum prescripserint, et Ecclesie leges atque Euangelii precepta non exposuerint. »Ea enim, inquit, concedere, que in perniciem uertant, decipere est; nec erigitur sic lapsus, sed per Dei offensam magis impellitur ad ruinam. uel ex uobis itaque discant, quod docere debuerant.« Tum lapsos etiam accusat, qui impudentius peterent, quod illis neque modestis neque ex animo resipiscentibus negandum esset: ac modum denique, quem ab ipsis seruari maxime oporteret, ostendit. »Hoc autem; inquit, totum potest  fieri, si ea, que a uobis petuntur, religiosa contemplatione moderemini, intelligentes et comprimentes eos, qui personas accipientes in beneficiis uestris aut gratificantur, aut illicite negotiationis nundinas aucupantur. De hoc et ad clerum et ad plebem litteras feci, quas utrasque uobis legi mandaui. Sed et illud ad diligentiam uestram redigere et emendare debetis, ut nominatim designetis eos, quibus pacem dari desideratis. Audio enim quibusdam sic libellos fieri, ut dicatur,« communicet ille cum suis »quod numquam omnino a martyribus factum est, ut incerta et ceca petitio inuidiam nobis postmodum cumulet. Late enim patet, quando dicitur, ille cum suis: et possunt nobis uiceni et triceni et amplius offerri, qui propinqui et affines et liberti ac domestici esse asseuerentur  eius, qui accipit libellum. Et ideo peto, ut eos, quos ipsi uidetis, quos nostis, quorum penitentiam satisfactioni proximam conspicitis, designetis nominatim libello, et sic ad nos fidei ac discipline congruentes litteras dirigatis.« Tertia demum epistola lapsos cercere aggressus est, qui ad eum tamquam corpus et Ecclesia publica scribere ausi fuerant  Exorsus autem ab episcopi auctoritate, cui omnes parere deberent: »Miror, inquit, quosdam audaci temeritate sic mihi scribere uoluisse, ut Ecclesie nomine litteras facerent, quando Ecclesia in episcopo et clero et in omnibus stantibus sit constituta. Absit enim, nec Domini misericordia et potestas  eius inuicta patiatur, ut Ecclesia esse dicatur lapsorum numerus: Cum scriptum sit  Deus non est mortuorum, sed uiuorum. Omnes quidem uiuificari optamus, et ut in statum pristinum restituantur, precibus nostris et gemitibus postulamus. Si autem quidam lapsi Ecclesiam se uolunt esse, et si apud illos atque in illis est Ecclesia, quid superest, quam »ut ipsi rogentur a nobis, ut nos ad Ecclesiam dignentur admittere? Post hec hortatur, ut sceleris memores, quo obstricti erant, modestiam ac uerecundiam« pre se ferrent, et quosdam e gregalibus suis imitarentur, quos mansuetudo et pudor et religio maxime commendabat. Quod si responsum a se ferre uellent, litteras, quas miserunt, reficerint, distinguerintque, que quisque peteret, et nomen  item subiicerent singulorum. Nec tamen non iis etiam consuluit, qui dum penitentie lege tenerentur, in uite discrimen incidissent. Diserte enim ad clerum suum scripsit , uti »non exspectata presentia nostra, apud presbyterum quemcumque presentem, uel si presbyter repertus non fuerit, et urgere exitus ceperit, apud diaconum quoque exomologesin facere delicti sui possint, ut manu eis in penitentiam imposita, ueniant ad Dominum cum pace, quam dari martyres litteris ad nos factis desiderarint.« Que quidem uerba argumento esse uidentur qui tum a societate piorum reiecti Ecclesie ob amissa sua satisfaciebant, priuato fere iudicio iampridem absolutos, admissione tantum sententiaque solemni eguisse quam et diaconus ex episcopi auctoritate,  presbytero absente, efferre posset, postquam rei criminis ipsi sui ueterem maculam detexissent. Quis enim ademptum miseris credat, ut uenia peccatorum impetrata, diuturnam penam equo animo ferrent ac Deo coram, quod maxime expetendum erat, dum Ecclesiam placabant, premium sibi eternum demissione, fletibus, abstinentia compararent .

IX. His atque aliis huiusmodi epistolis, plurimum profecit Cyprianus, et animos presbyteris, quos fidos et obsequentes habebat, plane addidit: ut externum quoque presbyterum et diaconum qui lapsos recipiebant, a sacris suis arcere non dubitarent. Id ex Cypriano discimus, qui factum laudauit  »Integre, inquit , et cum disciplina fecisti, fratres karissimi, quod concilio collegarum meorum, qui presentes erant, Gaio Diddensi  presbytero et diacono eius censuistis non communicandum, qui communicando cum lapsis, et offerendo oblationes eorum, in prauis erroribus suis frequenter deprehensi, et semel atque iterum, secundum quod mihi scripsistis, a collegis meis moniti ne hoc facerent, in presumptione et audacia sua pertinaciter perstiterunt.« Eosdem subinde confirmauit epistola presbyterorum Ecclesie Romane, qui tum, ut aiunt, uice pastoris gregem custodiebant: modum enim, quem ipsi in Urbe seruabant erga lapsos, proponentes hortabantur, ut pari ratione uterentur. Prouide autem et  illud admonebant, si forte ex eo hominum numero quidam in morbum incidissent, iis omnino subueniendum esse, dummodo, inquiunt, »et agant penitentiam facti sui et desiderent communionem « atque horum auctoritatem secutus. Cyprianus, Clero ipse etiam scripsit , »Ut qui libellum a martyribus acceperunt, et auxilio eorum adiuuari apud Dominum in delictis suis possunt, si premi infirmitate aliqua et periculo ceperint, exomologesi facta, et manu eis a uobis in penitentiam imposita, cum pace a martyribus sibi promissa ad Dominum remittantur.« Sed quod ad ceteros spectabat, ratum illud fixumque fuit, ante Ecclesie pacem et reditum episcoporum neminem de lapsis admitti oportere. Itaque et ad presbyteros  Romanos illa Cyprianus respondit : »Plane ceterorum causas, quamuis libello a martyribus accepto, differri mandaui, et in nostram presentiam reseruari, ut eum pace a Domino nobis data plures prepositi conuenire in unum ceperimus, communicato etiam uobiscum consilio disponere singula et reformare possimus.« Tum clero etiam suo ita conuenire ostendit : »Quum, inquit, irreligiosum est, et ipsis quoque festinantibus perniciosum, ut cum extorres facti et patria pulsi ac bonis suis omnibus spoliati nondum ad Ecclesiam redierint, quidam de lapsis confessores ipsos preuenire, et ante eos ad Ecclesiam introire festinent!«

X. Hec dum agebantur, spes aliqua pacis iam  affulgebat; sed Cypriano inclusus etiam tum, reditus erat odiis Ethnicorum, qui eum maxime ad cedem designauerant. Quare nondum prodire e latebris suis ausus est; at illi tamen liberius Paulo res Ecclesie curare licuit. Itaque cum aliam a Clero Romano epistolam accepisset , quam ille Saturus lector attulerat, in eaque expositum esset, que Rome circa lapsos constituta fuissent, eam ad presbyteros suos Carthaginem misit, iis etiam litteris additis, quas a confessoribus Romanis Moyse et Maximo missas seruabat, ut eas describerent uulgarentque. Unde factum est ut in ea re omnium Ecclesiarum maxima breui consensio existeret. Ecclesie item sue honori fore arbitratus, si  prestantissimum quemquem e confessoribus in clerum allegeret, cum forte eum presbyteri aliquot conuenissent, ipsis presentibus lectores duos ordinauit . Horum prior fuit Aurelius cuius laudes sic ipse persequitur: »Aurelius frater noster, illustris adolescens, a Domino iam probatus et Deo charus, in annis adhuc nouellus, sed in uirtutis ac fidei laude prouectus, minor in etatis sue indole, sed maior in honore, gemino hic agone certauit, bis confessus, et bis confessionis sue uictoria gloriosus, et quando uici in cursu factus extorris, et eum denuo certamine fortiore pugnauit, triumphator et uictor in prelio passionis.« Alter fuit Celerinus, qui et auiam et patruum et auunculum matyres numerabat . Fuerat hic, ut diximus,  in uinculis Rome, libertatem adeptus redierat in Africam, et Cyprianum ipsum latitantem adierat; sic autem lector creatus est, ut diuine uoluntatis significatio repugnantem adduceret. Nam sic de eo ad clerum et plebem scribit Cyprianus: »Exultate itaque et gaudete nobiscum litteris nostris, quibus ego et college mei, qui presentes aderant, referimus ad uos Celerinum fratrem nostrum uirtutibus pariter et moribus gloriosum clero nostro, non humana suffragatione, sed diuina dignatione coniunctum. Qui cum consentire dubitaret Ecclesie, ipsius admonitu et hortatu in uisione per noctem compulsus est, ne negaret nobis suadentibus.« Ceterum maiores utrique honores Cyprianus destinabat. »Hos, inquit, lectores interim constitutos  sciatis, quia oportebat lucernam super candelabrum poni unde omnibus luceat, et gloriosos uultus in loco altiore constitui, ubi ab omni fraternitate circumstante conspectui incitamentum glorie uidentibus prebeant. Ceterum presbyterii honorem designasse nos illis iam sciatis, ut et sportulis iisdem cum presbyteris honorentur, et diuisiones mensurnas equatis quantitatibus partiantur, sessuri nobiscum prouectis et corroboratis annis suis: quamuis in nullo minor possit uideri etatis indole, qui consummauit etatem glorie dignitate.« Erat preterea inter confessores quosque clarissimus, quem superius commemorauimus, Numidicus presbyter, post ustionem et lapidationem superstes. Hunc Cyprianus in collegium  presbyterorum suorum cooptauit, prefectura quoque regionis sue ei destinata, simul atque Carthaginem adiisset. »Et promouebitur , inquit, cum Deus permiserit ad ampliorem locum regionis sue, quando in presentiam, protegente Domino, uenerimus.« Post hec, alia epistola egentium inopie sibi subueniendum duxit, presbyterosque et diaconosque suos hortatus est, ut uiduarum et infirmorum et omnium pauperum curam diligenter haberent: nec minori studio peregrinos commendauit. »Nam et peregrinis, inquit  si qui indigentes fuerint, de quantitate mea propria, quam apud Rogatianum compresbyterum nostrum dimisi, sumptus suggeratis: que quantitas ne forte  iam uniuersa erogata sit, misi eidem per Naricum et Colytum aliam portionem, ut largius et promptius circa laborantes fiat operatio.«

XI. uertente iam anno postreme Cypriani littere ad clerum fuerunt, quibus eum ad assiduas Deo preces fundendas inflammabat. »Admoneo, aiebat , religiosam sollicitudinem uestram, ut ad placandum atque exorandum Dominum non uoce sola, sed et ieiuniis et lacrymis et omni genere deprecationis ingemiscamus.« Simul malorum instare finem predicebat, sic a Deo edoctus, quem pro populo suo dies noctesque exorauerat. »Denique, addebat, ad minimum famulum suum, et in delictis licet plurimis constitutum, et dignatione eius indignum, tamen ille pro sua circa nos bonitate mandare  dignatus est: Dic illi, inquit, securus sit, quia pax uentura est; sed quod interim morula est, supersunt adhuc aliqui qui probentur.« Quibus, opinor, uerbis intestina quorumdam coniuratio designabatur, que iam impendebat. »Si nos, inquit, Dominus humiles et quietos, si nobis in uicem copulatos si circa iram suam timidos, si presenti tribulatione correctos emendatosque conspexerit, tutos ab inimici infestationibus exhibebit. Precessit disciplina, sequetur et uenia.«



ANNUS CHRISTIANUS CCLI. CYPRIANO EPISCOPO CARTHAGINIENSI.

I. Consules processere Imp. C. Messius Decius III,  Q. Herennius Etruscus Messius Decius Cesar  , pater nempe atque filius, qui sub anni exitum bello Gothico perierunt. Hi quamdiu Rome fuere, nichil tutum Christianis fuit, ut ne ad Fabiani quidem successorem eligendum conuenire potuerint. Multi quoque in carceribus confessores martyrium opperiebantur, quos inter eminebant Moyses et Maximus, ad quos perlatus hoc anno putatur liber de Laude martyrii, opus, ut creditur, Cypriani: quamquam ab eius stylo abludit uel plurimum.

II. At ecclesia Africana ab Ethnicis paulo securior esse ceperat, non eo tamen successu, quem Cyprianus optauerat; depulso enim uexationis metu, uetus iam in populo licentia reuixerat, et uitiis rursum aditus patebat. Nec confessores ipsi macula omnes et  culpa carebant. »Doleo, scribebat ad clerum Cyprianus , quando audio, quosdam improbe et insolenter discurrere, et ad ineptias uel ad discordias uacare, Christi membra et iam Christum confessa per concubitus illicitos inquinari, nec a diaconis aut presbyteris regi posse. Et ad Rogatianum ceterosque confessores scribens, quosdam, inquit , audio inficere numerum uestrum et laudem precipui nominis praua sua conuersatione destruere: quos etiam uos ipsi, ut pote amatores et conseruatores laudis uestre, obiurgare et comprimere et emendare debetis.« Hec edoctus Cyprianus, presbyteros in primis rogabat atque obsecrabat, ut circa ea, que administratio religiosa deposceret,  uice sua strenue fungerentur: nam ipsi quidem uel maxime cupienti nondum reditus patebat. »Quamquam, inquit , causa compelleret, ut ipse ad uos properare et uenire deberem, primo cupiditate et desiderio uestri, que res in uotis meis summa est, tum deinde ut ea, que circa Ecclesie gubermacula utilitas communis exposcit, tractare simul, et plurimorum consilio examinata delimare possemus; tamen potius uisum est adhuc interim latebram et quietem tenere respectu utilitatum aliarum, que ad pacem omnium nostrum pertinent et salutem: quarum uobis a Tertullo fratre  nostro carissimo ratio reddetur; qui pro cetera sua cura, quam impense diuinis operibus impertit, etiam huius consilii auctor fuit, ut cautus et moderatus existerem, nec me in conspectum publicum et maxime eius loci, ubi toties flagitatus et quesitus fuissem, temere committerem.« Magnus nempe Ethnicorum numerus Carthagine erat ex omni ordine, quorum etiam furore proscriptus fuerat , et bonis omnibus spoliatus : ut in tanto improborum odio recte Tertullus existimaret, minime eius uiri uitam esse periclitandam, in qua Ecclesie tum salus maxime nitebatur.

III. Sed dum his populi moribus Cyprianus dolebat, grauius iam malum instabat a Felicissimo ciue Carthaginiensi opulento, eodemque Christiano, at uitiis  notato, et animo in Cyprianum infenso. Forte, anno ineunte, Carthaginem Cyprianus cum pecunia miserat episcopos duos, Caldonium et Herculanum, cumque his presbyteros suos spectatissimos, Rogatianum et Numidicum, »qui necessitates fratrum sumptibus ipsius expungerent, et si qui etiam uellent suas artes exercere, additamento, quantum satis esset desideria eorum iuuarent: simul etiam et etates eorum et conditiones et merita discernerent, quo de illis certior ipse fieret et dignos« quosque ac uirtutibus maxime commendatos in Ecclesie usum atque solatium legere posset . Iam uero cum illi mandata, que receperant, diligenter persequerentur, ecce tibi improborum stipatus manu Felicissimus episcopos atque presbyteros cercere nititur,  ausus intercedere, ne quis posset expungi«, neue census ullus institueretur: iis etiam, qui ad stipem accipiendam accesserant, »secum in monte non communicaturos, »qui Cypriano obtemperare uoluissent,« comminatur. Hec in agro Carthaginiensi contigisse uidentur, et Montem ille appellasse creditur, predium et domum suam in colle sitam, que tum fortasse Christianis patebat eo tutius conuenientibus, quod in urbe sine periculo conuentus tunc haberi non possint. Inde etiam Donatistas, qui se a catholica Ecclesia pariter disiunxerunt, Montenses esse appelatos, credibile est . Ea porro, ut Cyprianus resciuit, non ille audacia hominis deterritus, qui se ducem factionis et seditionis principem temerario furore inferebat, auctoritatem  suam impune contemni, et pacem Ecclesie inulto scelere turbari passus est: uerum ad episcopos et presbyteros eosdem, quos illic uicaria potestate fungi iusserat grauissimas litteras misit, quibus litteris et Felicissimo sacris interdicebat, et qui eius assecle essent eidem pene obnoxios fore minitabatur, nisi illum deseruissent. »Interim, inquit , cum Felicissimus comminatus sit non communicaturos in monte secum, qui nobis obtemperassent, id est qui nobis communicarent, accipiat sententiam, quam prior dixit, ut absentum se a nobis sciat, quando ad fraudes eius et rapinas, quas dilucida ueritate cognouimus, adulterii etiam crimen accedit, quod fratres nostri graues uiri deprehendisse  se nuntiauerunt, et probaturos se asseuerarunt. Que omnia tunc cognoscemus, quando in unum cum collegis pluribus, permittente Domino, conuenerimus. Sed et Augendus, qui nec episcopum nec Ecclesiam cogitans, pariter se cum illo conspiratione et factione sociauit, si ultra cum eo perseuerauerit, sententiam ferat, quam ille in se factiosus et temerarius prouocauit. Sed et quisquis se conspirationi et factioni eius adiunxerit, sciat se in Ecclesia nobiscum non esse communicaturum, qui sponte maluit ab Ecclesia separari.« Hec uero ne paucis nota et Montis illius ambitu circumscripta essent, litteras easdem Carthaginem ad clerum transmitti iussit, additis nominibus eorum qui cum Felicissimo se iunxissent.

Iu. Nec uero mora interposita ulla est. Episcopi  conuenere cum presbyteris, uictore quoque collega aduocato, qui proxime, ut arbitror, Ecclesie preesset, edictumque huius modi proposuerunt, cuius exemplum et ad Cyprianum et ad alios episcopos mitteretur : »Caldonius cum Herculano et uictore collegis, item Rogatiano cum Numidico presbyteris. Abstinuimus a communicatione Felicissimum et Augendum, item Repostum de extorribus et Irenem Rutilorum et Paulam sarcinatricem, quod ex annotatione mea scire debuisti. Item abstinuimus Sophronium et ipsum de extorribus, Soliassum Budinarium.« Hactenus edictum, quale ad nos peruenit: cui plura tum nomina subscipta fuisse, facile admiserim. Eo autem promulgato, statim apparuit, quid Felicissimus moliretur.  Quinque enim presbyteri Carthaginienses, qui antea pontificatum Cypriano eripere conati fuerant, ii se Felicissimo eius successionis antesignanos prebuerunt. Fuisse autem putantur Fortunatus, is qui deinde a factione episcopus Carthaginiensis dictus est, Nouatus, qui mox Rome Nouatiani auctor schismatis fuit, Donatus et Gordius, quos Cyprianus cum Fortunato et Nouato ad se aliquando simul scripsisse memorat , ac demum Caius ille Idensis, lapsorum fautor, quem collegium presbyterorum Carthaginiensium anno superiore a sacris remouerat. Horum suffragiis, ut gratiam referre uiderentur, Felicissimus creatus est diaconus: Quo autem sectatores haberent multos, iidem lapsos inuitare, et uenie spem omnibus facere ceperunt. Nec deerant qui fidem  proditoribus haberent, et ad eorum castra montemque transfugerent. Nisi quod Cyprianus, ad quem accurate de rebus omnibus littere a presbyteris eius prescribebantur, preclara epistola plebem in officio continere conatus est . »Pacem, aiebat, nunc offerrunt, qui ipsi non habent pacem: in Ecclesiam lapsos reducere et reuocare promittunt, qui de Ecclesia recesserunt, addebat et illa, que alios erigere possint, alios deterrere: »Persecutionits istius nouissima hec est et extrema tentatio, que et ipsa cito, Domino protegente, transibit, ut representer uobis post Pasche diem cum collegis meis, quibus presentibus secundum arbitrium quoque uestrum et omnium nostrum commune consilium, sicut semel placuit, ea, que  agenda sunt, disponere pariter et limare poterimus. Si quis autem penitentiam agere et Deo satisfacere detrectans, ad Felicissimi et satellitum eius partes concesserit, et se heretice factioni coniunxerit, sciat se postea ad Ecclesiam redire, et cum episcopis et plebe Christi communicare non posse.«

u. His, episcopi sui litteris, animos multorum permotos resipuisse, ac mutato consilio schisma detestatos esse, non est ambigendum. Nimium enim et uirtutem eius omnes suspiciebant, et auctoritatem reuerebantur. Exinde Cyprianus, qui menses amplius quatuordecim latuerat, rebus magna ex parte tranquillis, ecclesiam reuisit suam, et clerum populumque uniuersum uultu presens et alloquio beauit. Eodem autem tempore alii undique episcopi, de grauissimis  Ecclesie negotiis cum eo in concilio disceptaturi, Carthaginem conuenere. Nam illud primum ex omnium sententia constituendum erat, quo ordine quaue ratione lapsos in Ecclesiam recipi oporteret: qua de re quidem per litteras non semel actum fuerat, sed lex etiam tum desiderabatur, que morem firmaret, et lapsorum querimonias de medio tolleret. Cognoscendum quoque erat de Felicissimi schismate ac de tota illa seditiosorum factione, que iam tum multorum in Africa malorum fons et origo futura esse uidebatur. Cyprianus interea remedia morbis parabat, que tum maxime opportuna esse possent, nec domi solum, sed etiam foris quippe miro quodam omnium iuuandorum desiderio flagrabat. Ea duo fuere opuscula, que per hos dies composuisse uidetur,  liber nempe »de Lapsis« et liber »de Unitate Ecclesie: »quorum altero uiolate Deo fidei reos pudore fractos ad agendam penitentiam pertrahebat, altero dissidentes animos nouarum que rerum cupidos infelicis exitus comminatione deterritos ad pacem concordiamque reuocabat.

uI. Super hec optati ab Urbe nuncii uenerunt, decimo septimo post mense, quam Fabianus decesserat, de successore agi licuisset, maximoque omnium consensu pontificatum maximum Cornelio esse delatum. Is pridie nonas iulias designatus putatur, cum iam Decius Aug. qui hactenus episcopum Rome creari uetuerat, ad bellum profectus esset, eiusque loco Iulius ualens imperium arripuisset, quod breui cum uita amisit. Ergo episcopi, qui diu iam uarias lapsorum  causas in controuersiam uocauerant, et singula placitorum capita conscripserant, Cornelium quoque de his consulendum duxerunt. Conuenerant autem, inquit Cyprianus , ut nec in totum spes communicationis et pacis lapsis denegaretur, ne plus desperatione deficerent, et eo quod sibi Ecclesia clauderetur, secuti seculum gentiliter uiuerent; nec tamen rursus censura euangelica solueretur, ut ad communicationem temere prosilirent, sed traheretur diu penitentia, et rogaretur dolenter paterna clementia, et examinarentur cause et uoluntates et necessitates singulorum: Libellatici interim admitterentur, sacrificatis in exitu subueniretur.« Atque hec ut ad Cornelium perlata sunt,  »et ipse, addit Cyprianus, cum plurimis cepiscopis habito consilio, in eamdem nobiscm sententiam pari grauitate et salubri moderatione consensit:« cuius deinde decreto totus etiam orbis christianus adquieuit . Ut autem regulam haberent episcopi qua, et de criminum grauitate et de idonea pena iudicarent, libellum quoque confecerunt, »ubi, inquit Cyprianus, singula placitorum capita conscripta essent,« eiusque exemplum ad omnes episcopos missum est: in quo initium agnoscere licet penalium canonum, quos in certum uolumen relatos  posteritas celebrauit. Causa postea acta est Iouini et Maximi episcoporum, quos iam de sententia collegarum nouem damnatos constabat, cum alia ob crimina,  tum quod inanibus diis thus adoleuissent . Aderat autem cum his et Priuatus Lambesitanus iam pridem a Donato epsicopo notatus. Porro omnes iterum reiecti, et in externorum numero habiti: quod scilicet nullo penitentis animi indicio, nulla emendate uite significatione aditum in Eccleclesiam sibi aperuissent: par Felicissimi et presbyterorum, qui ei adheserant, ratio fuit. Nam eum Cyprianus »hostem Christi appellat  non nouum, sed iam pridem ob crimina sua plurima et grauissima abstentum, et non tantum mea, sed et plurimorum cepiscoporum sententia condemnatum.« Idemque et de Felicissimo et de presbyterio eiusdem que gesta essent, ad clerum Romanum se perscripsisse testatur , ac Nouatum in primis  »omnium sacerdotum uoce damnatum « tradit. Auditos eos in concilio, exploratum est ; sed cum sententiam Patres prolaturi essent, Felicissimus latitauit, ac Romam demum cum sociis transmisit .

uII. Iam uero ab horum aduentu omnia Rome turbata, et grauis admodum calamitas Ecclesie incubuit. Nouatus pre ceteris fuit tum Cypriano teste , »fax et ignis ad conflanda seditionis incendia, turbo et tempestas ad fidei facienda naufragia, hostis quietis, tranquillitatis aduersarius, pacis inimicus.« Fuerat paulo ante Cornelii competitor Nouatianus, presbyter Ecclesie Romane, doctrina magis, quam uirtute clarus, ac suffragiis preteritus acceptam repulsam egre ferebat. Ad huius familiaritatem  cum se Nouatus applicuisset, et Cornelio iratum ac noua molientem uideret, facile hominem impulit, ut criminibus multis in Cornelium per calumniam malitiamque confictis, ipse in pontificatum inuaderet, et sectatores etiam suffragatoresque non paucos inueniret, quorum in numero confessores quoque aliquot exstitere. De hoc tumultu, deque nefario Nouatianorum dissidio cuncta ad Cyprianum litteris multorum perlata sunt; nec defuere epistole ab ipsis schismaticis, qui Cornelium mendaciis quam plurimis onerabant, cum hic contra modestissimas de se litteras misisset . Episcopi ob eam rem frequentissimi ex Africa Carthaginem conuenerunt, et Cypriano auctore Caldonium et Fortunatum  collegas Romam legandos censuere, qui de facto presentes inquirerent, et que comperissent, quam celerrime renuntiarent. Ex horum denique relatione, simul et testimonio episcoporum duorum Stephani et Pompeii, qui Rome adfuerant, cum omnium consensu pontificatus Cornelio delatus est; tota Africa unum Corelium legitimum episcopum agnouit, et Nouatianum pari conspiratione reiecit. Reiecti item Nouatiani legati eorumque libelli, interdictumque, ne uspiam populo legerentur. Ceterum non hoc satis Cypriano fuit: sed operam etiam in eo posuit, ut confessores, quos Nouatianus Rome deceperat, ad Ecclesiam Corneliumque reduceret. Itaque ad Cornelium scribens : »Et religiosum, inquit, nobis et necessarium existimauit, frater carissime,  ad confessores, qui illic sunt, et Nouatiani ac Nouati obstinatione et prauitate seducti de Ecclesia recesserunt, litteras breues facere, quibus eos pro affectione mutua conuenirem, ut ad matrem suam, id est Ecclesiam catholicam, reuertantur.« Nec uero Cyprianus operam perdidit; misso enim simul libello, quem de unitate Ecclesie scripserat, et hoc et litteris suis effecit, ut errorem agnoscerent suum, et schisma detestati ueniam a Cornelio pacemque implorarint. Reditum eorum fuse describit ipse Cornelius in Epistola ad Cyprianum , sciens nominatim Maximum, presbyterum, Urbanum, Sidonium, Macarium, quibus illi ad professionem usi erant his nunciis quam letatus tum sit Cyprianus, littere eius ad confessores declarant  . »Lectis, inquit, litteris uestris, fratres karissimi, quas ad me de uestra regressione, et de ecclesiastica pace ac fraterna reintegratione fecistis in tantum me letatum esse confiteor, in quantum fueram et ante letatus, quando confessionis uestre gloriam comperi, et militie uestre celestem ac spiritalem laudem gratulabundus excepi. Nam et hec fidei et laudis uestre alia confessio est, unam esse Ecclesiam confiteri, nec alieni erroris uel potius prauitatis participem fieri, repetere eadem castra, unde prodisti, unde ad gerendum prelium et aduersarium subigendum fortissimis uiribus prosilistis.«

uIII. Africam interea peragrabant legati, quos  Nouatianus tamquam urbis episcopus submiserat, Maximus presbyter, Augendus diaconus, Macheus et Longinus, de quibus scribens ad Cornelium grauissime queritur Cyprianus . »Ac ne, inquit, eorum furens audacia umquam desisteret, hic quoque in schismatis partes Christi membra distrahere, et catholice Ecclesie corpus scindere ac laniare nituntur, ut ostiatim per multorum domos, uel oppidatim per quasdam ciuitates discurrentes obstinationis sue et erroris sui sibi querunt comites.« uix tamen illi quidquam proficiebant, et hoc illis responsum Episcopi passim dabant: »Ut perniciosa dissensione et concertatione deposita, impietatem esse scirent matrem deserere, et agnoscerent atque intelligerent, episcopo semel facto, et collegarum  ac plebis testimonio et iudicio comprobato, alium constitui nullo modo posse.« Quare spe rerum nouarum amissa, cum se etiam in omnium bonorum odium incurrisse intelligerent, Africa tandem excesserunt. uerum eiusmodi hominum peste haud diu ecclesie Africane carere licuit; breui enim legationem a Nouatiano alii acceperunt, quos inter Nouatus fuit omnium scelerum maculis notatissimus, qui et in Africa et Rome schismatis auctor fuerat: De his statim ad Cyprianum Cornelius scripsit , et Nicephorum acolythum preterea misit, qui cum delegatorum moribus totaque factione certiorem faceret. Itaque Cyprianus ea edoctus, episcopos omnes de singulorum sceleribus admonuit, deinde ex eorum consilio laterculum ad Cornelium  exarauit, in quo episcoporum Africe Catholicorum nomina scripta essent , ut quos in ea serie non inueniret, externos eos et schismaticos haberet: quales deinde legati illi alicubi constituerunt.

IX. Anno iam uertente, cum Deciorum crudelitas in Christianos nondum detumuisset, nunciatum repente est et ipsos extinctos, et eorum loco C. uibium Gallum cum uolusiano filio imperare, de quorum honore non mediocriter gauisos esse Afros, nemo dubitet. Indidem enim fuisse, atque in insula Meninge, que postea Girba dicta est, nati esse feruntur . Et exstat Tunete inscriptio, que opus publicum illic ab eis restitutum testatur .



ANNUS. CCLII. CYPRIANO EPISCOPO CARTHAGINIENSI.


I. Consulatum suscepere C. uibius Trebonianus Gallus Aug. iterum, C. uolusianus Cesar, cum in Mesia essent, unde, federe cum Gothis icto, Romam anno inchoato uenerunt. Inde Nouatianus ut alias passim ecclesias, sic Africanas et legationibus et litteris peruertere nitebatur. Itaque ad Antonianum quoque episcopum Numidicum scripserat, ut ad sectam suam pertraheret; eumque, multa in Cornelium probra mentitus, pene commorat. Sed cum is ante ad Cyprianum de illis criminationibus retulisset, consiliumque eius exspectasset, egregiis Cypriani litteris , confirmatus, Nouatianum repulit, et eam esse Ecclesiam catholicam agnouit, cui Cornelius preesset.  Nam Cyprianus et quam legitima esset Cornelii auctoritas, diserte ostenderat, et quanto idem consilio lapsos in Ecclesiam reciperet, accurate declarauerat: tum Nouatianum ui atque fraude pontificatus honorem sibi uindicare, et lapsos omnes ac scelere quolibet obstrictos contra diuinarum Litterarum documenta reiicere ad perpetuum inutilemque luctum, mirifice demonstrauerat. Cuius etiam querele ille fuerunt, mitissimi animi et commune bonum spectantis indices: »O frustrande, inquit, fraternitatis irrisio, O miserorum lamentantium et amentiam caduca deceptio, O heretice institutionis inefficax et uana traditio! hortari ad satisfactionis penitentiam et subtrahere de satisfactione medicinam, dicere fratribus nostris: Plange et lacrymas funde et  diebus ac noctibus ingemisce, et pro abluendo et purgando delicto tuo largiter et frequenter operare, sed extra Ecclesiam post omnia ista morieris quecumque ad pacem pertinent facies, sed nullam pacem quam queris accipies.«

II. Iam uero qui Antonianum in Numidia perdere non potuerunt, grauius iidem facinus Carthagine aggressi sunt. Reducto enim in Africam Maximo, cuius prima legatio uana fuerat, eum factionis sue, episcopum Carthaginiensem constituerunt. Quam aduersarii audaciam Cyprianus sic contemnendam duxit, ut de eo facto ne ad Cornelium quidem statim quidquam perscribendum existimaret. Nam aliquanto post, ad eumdem, litteris alia de re missis, sic de Maximo mentionem intulit . »Pars Nouatiani Maximum  presbyterum nuper ad nos a Nouatiano legatum missum, atque a nostra communicatione reiectum, nunc istic sibi fecisse pseudepiscopum dicitur. Nec tamen hoc tibi scripseram, quando hec contemnuntur a nobis.« Ceterum preter Maximum ex eorumdem legatorum numero episcopus in Africa a Nouatianis factus est Nicostratus quoque, de quo Cyprianus ait : »Quomodo assumit sibi regende aut gubernande Ecclesie curam, qui spoliauit et fraudauit Ecclesiam Christi?« Quippe hic, cum diaconus esset Ecclesie Romane, »ecclesiasticis pecuniis sacrilega subtractis, et uiduarum ac pupillorum depositis denegatis« infamis, Urbe profugerat, et hec ad pontificatum Nouatianorum preclara in Africam merita attulerat. Hec  autem omnia Nouato, auctore fiebant, quem Cyprianus procelle ac turbini comparabat , quod et quies esse inciperet, unde recessisset, et quo accederet tempestas illic turbulenta concitaretur. Omnia sane cum Rome esset, modo turbauerat, et in Africa iam iterum in Ecclesiam irruebat.

III. Inter hec Cyprianus de recta populi sui institutione laborans, opusculum illud pulcherrimum  emisit, quod tantopere Augustinus Hilariusque commendarunt. Nam et Pelagianos in eo anteuertens refutasse uidebatur, cum uerba illa »Fiat uoluntas tua sicut in celo et in terra, sic explicauit : Non ut Deus faciat quod uult, sed ut nos facere possimus, quod Deus uult.  Nam Deo quis obsistit, quominus quod uelit faciat? sed quia nobis a Diabolo obsistitur, quominus per omnia noster animus atque actus Deo obsequatur, oramus et petimus ut fiat in nobis uoluntas Dei, que ut fiat in nobis, opus est Dei uoluntate, id est, ope eius et protectione; quia nemo suis uiribus fortis est, sed Dei indulgentia et misericordia tutus est.« Porro ipsa precandi formula, quam explanat, ab ea, quam nunc usurpamus, aliquantulum differet; extrema enim sunt huiusmodi: »Et remitte nobis debita nostra, sicut et nos remittimus debitoribus nostris; et ne nos patiaris induci in tentationem, sed libera nos a malo, amen.« Ipsum autem malum de omni malorum genere accepit, non ut Greci . »In nouissimo, inquit, ponimus,  sed libera nos a malo, comprehendentes aduersa cuncta, que contra nos in hoc mundo molitur inimicus.« Illud etiam admonens, in supplicando quam intenti precibus esse debeamus, simul antiquos sacrificii ritus nos docet : Cogitatio, inquit, omnis carnalis et secularis abscedat nec quidquam tunc animus, quam id solum cogitet quod precatur. Ideo et sacerdos ante orationem prefatione premissa parat fratrum mentes dicendo Sursum corda; ut dum respondet plebs: Habemus ad Dominum, admoneatur nichil aliud se, quam Dominum cogitare debere.« Sacrificiis demum quoties adessent, modeste se gerere, ac prope tacite precari iubebat . »Et quando, inquit, in unum cum fratribus conuenimus, et sacrificia  diuina cum Dei sacerdote celebramus, uerecundie et discipline memores esse debemus, non passim uentilare preces nostras inconditis uocibus, nec petitionem commendandam modeste Deo tumultuosa loquacitate iactare: quia Deus non uocis, sed cordis auditor est.«

Iu. Pascha iam erat, quod hoc anno actum est III idus apriles, cum litteras Cyprianus accepit a sex episcopis qui Capsam forte conuenerant, ut nouum episcopum consecrarent. Capsam utique Byzacenam que tum in Proconsulari censebatur, quod nondum ea prouincia a Carthaginiensi auulsa presidem suum accepisset. De Capsa enim Numidica sermonem non esse manifestum est. Cum infra Cyprianus proconsulem commemoret, cui profecto Numidia non parebat.  Causa autem scribendi hec episcopis fuerat, quod superius episcopus ad eos retulisset, fasne esset ad communicationem admittere Christianos tres, Ninum, Clementianum et Florum, qui multa et grauia pro Christo perpessi, ui quidem tormentorum subacti fuerant, »et de gradu glorie, ad quam plena fidei uirtute tendebant, diutinis cruciatibus exciderant, sed tamen post hunc grauem lapsum non uoluntate, sed necessitate susceptum a penitentia agenda per hoc triennium,« non destiterant . Enim uero episcopi illi Cyprianum consulendum censuerunt, et ab eo preterea postulandum, ut de tota controuersia iudicium collegarum in concilio requireret. At Cyprianus, cum synodus in mensem proximum indicta esset, ne illi  diutius, hererent, quid ipse de ea re sentiret, maturius aperuit: »Et quidem, inquit, quod ad mei animi sententiam pertinet, puto, his indulgentiam Domini non defuturum, quos constat stetisse in acie nomen Domini confessos esse, uiolentiam magistratuum et populi furentis incursum immobilis fidei obstinatione uicisse, passos esse carcerem, diu inter minas proconsulis et fremitum populi circumstantis tormentis laniantibus, ac longa iteratione cruciantibus repugnasse: ut quod in nouissima infirmitate carnis subactum uidetur, meritorum precedentium defensione releuetur; et sit satis talibus gloriam perdidisse, non tamen debere nos eis et uenie locum claudere, atque eos a paterna pietate, et a  nostra communicatione priuare, quibus existimamus ad deprecandam clementiam Domini posse sufficere, quod triennio iugiter ac dolenter, ut scribitis, cum summa penitentie lamentatione planxerunt.« Sic Cyprianus seueritatem illam Nouatianeam temperabat, que Numidicis episcopis id temporis prope arridere uidebatur. At nichilominus se de illa questione ad patres relaturum pollicitus est, simul atque Carthaginem se contulissent. »Quoniam tamen, inquit, scripsistis, ut cum pluribus collegis de hoc ipso plenissime tractem, et res tanta exigit maius et impensius de multorum collatione consilium, et nunc omnes fere inter Pasche prima solemnia apud se cum fratribus demorantur, quando solemnitati celebrande apud suos  satisfecerint, et ad me uenire ceperint, tractabo cum singulis plenius, ut de eo, quod consuluistis figatur apud nos, et rescribatur uobis firma sententia multorum sacerdotum consilio ponderata.

u. Huic concilio idus maie initium attulere , cui adfuerunt episcopi sexaginta sex. Conuocandi autem non una causa fuerat: nam preter superii controuersiam, quam ex Cypriani sententia synodus diremisse putanda est, littere a Fido fratre uenerant aduersus Therapium collegam plene querelarum, quod is uictori quondam presbytero, »antequam penitentiam plenam egisset, et Domino Deo, in quem deliquerat, satisfecisset, immaturo tempore et prepropera festinatione pacem dedisset .« Litteris autem in concilio perlectis,  displicuit Patribus, »recessum esse a decreti auctoritate, ut ante legitimum et plenum tempus satisfactionis, et sine petitu et conscientia plebis, nulla infirmitate urgente, ac necessitate cogente, pax ei concederetur.« Et poterat Therapius facile de ea re Cyprianum consulere: erat enim Bullensis episcopus in prouincia proconsulari. Ceterum acerbi nichil contra eum sancitum est. »Librato, inquit Cyprianus, apud nos diu consilio, satis fuit obiurgare Therapium collegam nostrum, quod temere hoc fecerit, et instruxisse, ne quid tale de cetero faciat. Pacem tamen quomodo cumque a sacerdote Dei semel datam non putauimus auferendam, ac per hoc uictori communicationem sibi concessam usurpare permisimus.

uI. Exinde Fidi eiusdem de Baptismo infantium  sententia proposita est, existimantis, »Intra secundum uel tertium diem, quo nati sint, constitutos baptizari non oportere, et considerandam esse legem circumcisionis antique, ut intra octauum diem eum, qui natus est, baptizandum et sanctificandum non putaret.« Sed in illo episcoporum conuentu nemo fuit, qui ueterem circumcisionis consuetudinem in Baptismi diebus designandis ualere aliquid aut prescribere posse existimaret, rescriptum que Fido est concilii nomine: »Hec fuit in concilio nostra sententia, a Baptismo atque a gratia Dei, qui omnibus misericors et benignus et pius est, neminem per nos debere prohiberi. Quod cum circa uniuersos obseruandum sit atque retinendum,  tum magis circa infantes ipsos et recens natos obseruandum putamus, qui hoc ipso de ope nostra ac de diuina misericordia plus merentur, quod in primo statim natiuitatis sue ortu plorantes ac flentes nichil aliud faciunt, quam deprecantur.« Ex eodem hoc responso morem tum fuisse discimus, ut qui Baptismo adessent, infantem oscularentur. Nam cum Fidus obiecisset: »uestigium infantis in primis partus sui diebus constituti mundum non esse, quod unusquisque nostrum adhuc horreat exosculari; reposuere patres: ne hoc quidem ad celestem gratiam dandam impedimento esse oportere. Scriptum est enim, omnia munda mundis . Nec aliquis nostrum id debet horrere quod Deus dignatus est facere. Nam etsi adhuc infans a  partu nouus est, non ita est tamen, ut quisquam illum in gratia danda atque in pace facienda horrere debeat osculari, quando in osculo infantis unusquisque nostrum pro sua religione ipsas adhuc recentes Dei manus debeat cogitare, quas in homine modo formato et recens quodam modo exosculamur, quando id quod Deus fecit, amplectimur.« Memorat sepe eamdem epistolam Augustinus, qui et eius auctoritate usus est, ut ueterem Ecclesie doctrinam de peccato originali tueretur . Dum hec autem in concilio agerentur, Priuatus Lambesitanus, quem sepius ante damnatum diximus, tanta audacia fuit ut iterum ad concilium aspirare non dubitarit, nec solus, sed gregalium suorum stipatus manu. Resistere tamen episcopi, nec quemquam  admittendum censuerunt. Absoluto demum concilio, scripsisse Cyprianus uidetur Epicteto episcopo et populo Assuritano , ut Fortunatianum, qui iam sacrificationis impie causa deiectus pontificatu honorem usurpare audebat, constanter repudiarent. »Que, inquit, res constristauit me, primo propter ipsum, qui miser uel diaboli tenebris in totum excecatus, uel quorumdam sacrilega persuasione deceptus, cum debeat satisfacere et ad Dominum exorandum diebus ac noctibus lacrymis et orationibus et precibus incumbere, audet sibi adhuc sacerdotium, quod prodidit, uindicare, quasi post aras diaboli accedere ad altere Dei fassit; aut non maiorem in se iram et indignationem Domini in die iudicii prouocet, qui cum fidei et uirtutis dux  fratribus esse non potuerit, perfidie et audacie et temeritatis magister existat.« Tum que prestare ipsis deberent exponens, addit. »Quod si Fortunatianus aut immemor criminis suis per diaboli cecatem, aut minister et seruus diaboli factus ad decipiendam fraternitatem in hoc suo furore permanserit, uos quantum potestis elaborate, et in hac caligine diaboli seuientis fratrum mentis ab errore reuocate, ne aliene dementie facile consentiant, ne se desperatorum delictis participes faciant, sed teneant integris salutis sue et integritatis conseruate a se et custadite perpetuum tenorem.« Quia uero lapsorum etiam magnus ubique numerus erat, sua his quoque monita tradere uoluit. »Lapsi  uero inquit magnitudinem delicti sui cognoscentes deprecando Domino non recedant, nec Ecclesiam catholicam, que una et sola est, a Domino constituta derelinquant; sed satisfactionibus immorantes et Domini misericordiam deprecantes ad Ecclesiam pulsent, ut recipi illic possint, ubi fuerant, et ad Christum redeant, a quo recesserunt.«

uII. Episcopi interea ad ecclesias suas redierant: sed Priuatus, hereticus, et tota Felicissimi factio Carthagini incubabat. Ibi repulsam, quam a concilio tulerant, ulturi, episcopum e secta sua Cypriano opponunt: is fuit Fortunatus, e numero quinque presbyterorum, quos Cyprianus iam diu aduersarios habebat, qui rem Cornelio sic narrat : »uenerat, inquit, cum Priuato et Felix quidam,  quem ipse extra Ecclesiam in heresi pseudepiscopum olim constituerat, sed et Iouinus et Maximus comites cum Priuato, probato heretico, adfuerunt ob nefanda sacrificia et crimina in se probata; sententia nouem episcoporum collegarum nostrorum condemnati, et iterato quoque a pluribus nobis anno priore in concilio abstenti. Cum his autem quatuor iunctus est et Repostus Tuburnicensis, qui non tantum in persecutione ipse cecidit, sed et maximam partem plebis sue sacrilega persuasione deiecit. Hi quinque cum paucis uel sacrificatis uel male sibi consciis Fortunatum sibi pseudepiscopum cooptarunt, ut criminibus in unum conuenientibus talis esset scilicet rector, quales illi qui reguntur.« Ceterum factio ante iactauerat,  adfuturos uiginti quinque episcopos de Numidia, qui sibi episcopum facerent. »Quo in mendacio suo, addit Cyprianus, postea quam quinque solis conuenientibus naufragis et a nobis abstentis, detecti sunt atque confusi, Romam cum mendaciorum merce nauigauerunt; quasi ueritas post eos nauigare non posset, que mendaces linguas rei certe probatione conuinceret.« Solatio autem Cypriano fuit, tantam apud eos etiam malorum penuriam fuisse, ut ad illos nec de sacrificatis nec de hereticis uiginti quinque colligi possent. Quod mirum est, horum factio plane a Nouatianis dissidebat, quibus Maximus preerat. Aditum illi ad Ecclesiam penitentibus intercludebant, hi contra se omnes admittere et penam cuique condonare iactabant. »Datur opera, scribebat Cyprianus  ad eumdem Cornelium, ne satisfactionibus et lamentationibus iustis delicta redimantur, ne uulnera lacrymis abluantur. Pax uera false pacis mendacio tollitur, salutaris sinus matris nouerca intercedente precluditur, ne de pectore atque ore, lapsorum fletus et gemitus audiatur. Compelluntur adhuc insuper lapsi ut linguis atque ore quo in Capitolio ante deliquerant, sacerdotibus conuicium faciant, confessores et uirgines et iustos quosque fidei laude precipuos atque in Ecclesia gloriosos contumeliis et maledicis uocibus prosequantur.« Sed hoc semper hereticorum proprium fuit, ut modum nescirent, quem catholica Ecclesia seruans magistram se ueritatis altricemque uirtutis ostendit.

 uIII. Ut Romam Felicissimus cum aliquot factionis antesignanis peruenit, quamquam semet iam a Cornelio reiectus fuerat, instabat tamen pro Fortunato suo, falsa multa contra Cyprianum in uulgus spargebat, metum Cornelio incutere conabatur, ut Ecclesia Romana secte sue patrocinium susciperet. Fuitque uiscillius tanta et tam uehemens furor, ut Cornelii animum prope labefaceret; Quem propterea Cyprianus epistola confirmare aggressus est. »Sed enim, inquit, lecta tua alia epistola, frater, quam primis litteris subiunxisti, satis miratus sum, cum animaduertissem, te minis atque terroribus eorum, qui uenerant, aliquantum esse commotum, cum te, secundum quod scripsisti, aggressi essent, cum summa desperatione comminantes, quod si litteras, quas attulerant,  non accepisses, publice eas recitarent et multa turpia ac probrosa et ore suo digna proferrent.« Post que pulchre admodum de episcoporum officiis multa disserit, et se factionis illius apertum contemptorem profitetur. »Que, inquit , sui elatio est, que comminantium tumens et inflata et uana iactatio, illic absenti minari, cum hic me habeant in potestate presentem? Conuicia eorum quibus se et uitam suam quotidie lacerant, non timemus; fustes et lapides et gladios, quos uerbis parricidalibus iactitant, non perhorrescimus.« Exinde Cornelius, si forte Felicissimum et reliquos Fortunati legatos subtimebat, lectis Cypriani litteris, et clero quoque audiente recitatis, omnes eorum conatus retudisse putandus est. Fortunato  certe nichil in Africa successit ex sententia. Nam de toto illo impiorum grege scribit Cyprianus. »Quia conscientiam suam norunt, nec nos audent adire, aut ad Ecclesie limen accedere, sed foris per prouinciam circumueniendis fratribus et spoliandis per. errant, et omnibus iam satis noti, atque undique pro suis facinoribus exclusi, illuc etiam ad uos nauigant. Neque enim potest illis frons esse ad nos accedendi, aut apud nos consistendi, cum sint acerbissima et grauissima crimina, que eis a fratribus ingeruntur.« At multi contra, qui Maximo aut Fortunato adheserant, schisma detestati ad Ecclesiam redibant. Quos Cyprianus, ne miseri foris perirent, uel indignante interdum populo, facilior admittebat. »O si posses, scribebat Cornelio, frater carissime,  istic interesse nobiscum, cum praui isti et peruersi de schismate reuertuntur! uideres, quis mihi labor sit persuadere patientiam fratribus nostris, ut animi dolore sopito recipendis malis curandisque consentiant. Namque ut gaudent et letantur, cum tolerabiles et minus culpabiles redeunt, ita contra fremunt et reluctantur, quoties inemendabiles et proterui, et uel adulteriis uel sacrificiis contaminati, et post hec adhuc insuper et superbi, sic ad Ecclesiam remeant, ut bona intus ingenia corrumpant. uix plebi persuadeo, immo extorqueo, ut tales patiantur admitti.«

IX. Hec Cyprianus, hec ceteri per Africam episcopi pacis pietatisque obibant munia, cum iam nomen  christianum rursus in discrimen uocari ceperat. Nam Gallus imperator, cum Hostiliano, Decii filio sublato, et uolusiano Cesare dicto Augusto bella composuisset, Rome etiam ac per Italiam pacata omnia essent, Decianam crudelitatem imitatus, lata contra Christianos lege, uexari eos ubique et capite damnari iusserat. Cuius consilii ineundi ea fuisse causa putatur, quod pestilentia tum orbis Romani prouincias plerasque uastante, cum sacrificia iis placandis indicta essent, Christiani superstitionem illam auersati, templis abstinerent. In eos nempe tota calamitatis culpa coniiciebatur, et una omnium uox erat, deos iratos Christianorum sanguine placari oportere. Itaque in Africa ipsa, cum Cyprianus ea ad Cornelium scribebat, que modo recensuimus, et Galli lex  perlata, et magistratuum edicta proposita iam fuerant. Quin etiam populus, cum in circo sederet, Cyprianum ipsum ad leonem denuo postulauerat. Qui iam diuinitus quoque cognouerat , »Diem certaminis appropinquasse, hostem uiolentum cito exurgere, pugnam non talem, qualis fuisset, sed grauiorem multo et acriorem uenire.« Ergo cum de omnium salute plurimum laboraret, episcopis in tanto illo periculo, quos potuit, conuocatis, fuere autem quadraginta duo, quod tum in Ecclesia permagni momenti erat, de pace lapsis danda ad Patres retulit: auctorque illis fuit ut, ingruente prelio, instruerent inermes et in communi discrimine opem, quam poscerent, uniuersis afferrent. »Obtemperandum est, aiebat , ostentionibus atque admonitiobus  iustis, ut a pastoribus oues in periculo non deserantur, sed grex omnis in unum congregetur, et exercitus Domini ad certamen militie celestis armetur. Merito enim trahebantur dolentium penitentia tempore longiore, ut infirmis in exitu subueniretur, quandiu quies et tranquillitas aderat, que differre diu plangentium lacrymas, et subuenire sero morientibus in infirmitate pateretur. At uero nunc non infirmis, sed fortibus, pax necessaria est; nec morientibus, sed uiuentibus communicatio a nobis danda est; ut quos excitamus et hortamur ad prelium, non inermes et nudos relinquamus, sed protectione sanguinis et Corporis Christi muniamus: et cum ad hoc fiat Eucaristia  ut possit accipientibus esse tutela, quos tutos esse contra aduersarium uolumus, munimento Dominice saturitatis armemus.« His porro atque aliis huiusmodi argumentis facile Cyprianus episcopos omnes in suam sententiam adduxit. Cumque idem omnes censuissent, placuit quoque ea de re ad Cornelium Pontificem maximum scribi, quem in eadem sententia esse arbitrabantur.

X. At Cornelius iam in certamen descenderat, cum ei littere Patrum Africanorum perferebantur. Urgente enim Galli imperatoris presentia, certatim Rome magistratus cladem Christianorum maturauerunt, primusque in Cornelium impetus fuerat, quem omnium ducem esse non ignorabant. Ac preclara eius in repentino illo terrore confessio Ethnicos admonuisse  uidetur, ut tam inuictum ducem a ceterorum oculis amouerent, et Centumcellas, ut uetus fama est, deportandum curarent. Eam certe multis laudibus extollit Cyprianus in ea epistola, quam exuli statim prescripsit : »Cognouimus, inquit, frater carissime, fidei ac uirtutis uestre testimonia gloriosa, et confessionis uestre honorem sic exultanter accepimus, ut in meritis ac laudibus uestris nos quoque participes et socios computemus.« Tum eum ducem confessionis fratrum exstitisse gratulatur, et precedendo glorie comites nactum esse et populum confessorem. Rogabat autem et de Nouatiano quid factum esset: »Utrumne, inquit, iam deponit errorem? An uero, qui dementium mos est, ipsis bonis et prosperis nostris plus adactus est ad furorem,  et quo magis ac magis dilectionis ac fidei crescit hic gloria, illic dissensionis et zeli recrudescit insania? Nec uulnus suum miser curat, sed adhuc grauius et se et suos uulnerat, in perniciem fratrum lingua sua perstrepens, et facundie uenenate iacula contorquens, magis durus secularis philosophie prauitate, quam sophie dominice lenitate pacificus, desertor Ecclesie, misericordie hostis, interfector penitentie, doctor superbie, ueritatis corruptor, perditor caritatis? Agnoscitne iam qui sit sacerdos Dei, que sit Ecclesia et domus Christi, qui sint Dei serui, quos diabolus infestet, qui sint Christiani, quos Antichristus impugnet? Neque enim querit illos, quos iam subegit, aut gestit euertere, quos iam suos effecit.« Nec sane Christianorum  in numero habitus ab Ethnicis Nouatianus, intactusque quidquid sectatores eius deinde commenti sint, multos perdere institit, perpetuus Ecclesie hostis. At Cornelii non multo post consummatum martyrium est XuIII kal. octobris, quem diem sexto post anno Cypriani quoque palma illustrauit. Ut uero conuenire licuit, Ecclesia Romana rursus auersata Nouatianum, e sinu suo Lucium spectate uirtutis presbyterum in Cornelii locum suffecit.

XI. Sub idem tempus Episcopi, concilio dimisso, ad ecclesias suas reuersi sedulam operam lapsis recipiendis confirmandisque nauabant: ut maculam illam, quam nuper sub Decio susceperant, in certamen denuo uocati, constanti confessione ac sanguine  ipso eluere fortes aggrederentur. Inter eos studio et beneuolentia erga omnes eminebat Cyprianus, qui non modo Carthaginienses suos benigne admittendo solabatur, et martyrii desiderio inflammabat, sed finitimas quoque ciuitates amore complectens, iuuare singulos, et cohortationibus ad constantiam excitare non desistebat: paratus quocumque excurrere, si ei tum Carthagine abesse licuisset. Nam et Thibarim proficisci statuerat, quo eum oppidani inuitauerant, nisi eum Ecclesie bonum domi manere cegisset: sed tamen que presens Thibaritanis dicturus erat, preclaris litteris, que »de Exhortatione martyrii« inscribuntur, mirifice exposuit . Pares ab eo epistolas de eodem argumento esse missas ad alias  ciuitates, ad easque maxime que forte episcopum non haberent, littere ipse ad Thibaritanos indicare uidentur, que propria temporum illorum et Christiano cuique apta documenta continent. Que inter illud commemorari maxime prestat, quod de fuga diserte tradit. »Nec quisquam, inquit, fratres dilectissimi, cum populum nostrum fugari conspexerit metu persecutionis et spargi, conturbetur, quod collectam fraternitatem non uideat, nec tractantes episcopos audiat. Simul tunc omnes esse non possunt, quibus occidere non licet, sed occidi necesse est. Ubicumque in illis diebus unusquisque fratrum fuerit a grege interim, necessitate temporis, corpore non spiritu separatus, non moueatur ad fuge illius horrorem, nec recedens et latens deserti loci solitudine  terreatur. Solus non est, cui Christus in fuga comes est. Solus non est, qui templum Dei seruans, ubicumque fuerit, sine Deo non est. Et si fugientem in solitudine ac montibus latro oppresserit, fera inuaserit, fames aut sitis, aut frigus afflixerit, uel per maria precipiti nauigatione properantem tempestas ac procella submerserit, spectat militem suum Christus ubicumque pugnantem, et persecutionis causa pro nominis sui honore morienti premium reddit, quod daturum se in resurrectione promisit. Nec minor est martyrii gloria non publice et inter multos periisse, cum pereundi causa sit propter Christum perire. Sufficit ad testimonium martyrii sui testis ille, qui probat martyres  et coronat.« Hec porro nota omnibus esse, maxime intererat, et qui hec didicissent, sperabat Cyprianus, si forte questioni se impares crederent, et tormentorum metu trepidarent, fuga sibi eos consulturos, ne capti fidem uiolarent, nefariisque sacrificiis polluerentur.

XII. Postreme exeuntis anni littere a Cypriano accepit Lucius Pontifex maximus, qui cum paulo ante, suscepto uix sacerdotio, in exilium actus esset, redux iam ad Ecclesiam suam magna omnium letitia remeauerat. Hec nimirum ut Cyprianus resciuit, officii sui putauit esse, ut illi reditum gratularetur. »Et nuper quidem, inquit , tibi, frater carissime, gratulati sumus, cum te honore geminato in Ecclesie sue administratione confessorem pariter et Sacerdotem constituit diuina dignatio. Sedet nunc non minus tibi et comitibus  tuis atque uniuerse fraternitati gratulamur, quod cum eadem gloria, et laudibus uestris reduces uos denuo ad suos fecerit benigna Domini et larga protectio, ut parcendo gregi pastor, et gubernande naui gubernator, et plebi regende rector adderetur; et appareret, relegationem uestram sic diuinitus esse dispositam, non ut episcopus relegatus et pulsus Ecclesie deesset, sed ut ad Ecclesiam maior rediret.« Sub finem ecclesie sue studium erga eum commemorat, et certam martyrii spem facit: »Representantes uobis per epistolam gaudium nostrum, fida obsequia caritatis expromimus, hic quoque in sacrificiis atque in orationibus nostris non cessantes  Deo Patri et Christo Filio eius Domino nostro gratias agere et orare pariter ac petere, ut qui perfectus est atque perficiens, custodiat et perficiat in uobis confessionis uestre gloriosam coronam: qui et ad hoc uos fortasse reuocauit, ne gloria esset occulta, si foris essent confessionis uestre consummata martyria. Nam uictima, que fraternitati prebet exemplum et uirtutis, et presentibus debet fratribus immolari.«



ANNUS CHRISTIANUS CCLIII. CYPRIANO EPISCOPO CARTHAGINIENSI.

I. Consulatum inierunt C. uibius uolusianus Aug. iterum, M. ualerius Maximus. uexatos rursum Rome Christianos, Lucii martyrium declarat, quo Cypriani  uaticinium impletum est. Lauream enim ille adeptus fertur nonis martiis, post quem Ecclesia Romana pontificatum Stephano detulit. Nec minus in Africa eodem tempore contra Ecclesiam seuitum esse, indicat Cypriani liber ad Demetrianum, siue is proconsul, siue proconsulis assessor fuerit, hostem certe christiani nominis acerrimum et crudelissimum, eumdemque sophistam ineptum atque maledicum conuiciatorem. In eo enim libro Cyprianus uaria penarum genera, quas tum Christiani subirent, sic enumerat : »Innoxios, iustos, Deo caros domo priuas, patrimonio spolias, catenis premis, carcere includis, gladio, bestiis, ignibus punis; nec saltem  contentus es dolorum nostrorum compendio, et simplici ac ueloci breuitate penarum. Admoues laniandis corporibus longa tormenta, multiplicas lacerandis uisceribus numerosa supplicia, nec feritas atque immanitas tua usitatis potest contenta esse tormentis: excogitat nouas penas ingeniosa crudelitas.« Nec uero alium in annum liber ille Cypriani referri potest, cum et Pontius  scriptum ostendat post librum »de Oratione Dominica,« et Cyprianus ipse pestilentie tempus designet , que hoc anno Africam inuasit. Nam ueterem illam calumniam Demetrianus in primis renouabat, quidquid aduersi usquam existeret, quamcumque respublica calamitatem accepisset, Christianos iure accusari, eorumque cause; qui numina contemnerent iratos Deos penas uiolate maiestatis ab omnibus mortalibus repetere. Quam  utique calumniam Cyprianus eo libro refutare aggressus hoc anno est, qui maxime reipublice infaustus fore uidebatur: Commemoratisque barbarorum incursionibus et sterilitate et fame, quibus malis iamdiu orbis Romanus afflictabatur, non Christianorum culpa, sed sceleribus Ethnicorum, que in dies crescebant; illa quoque adiecit : »Pestem et luem criminaris, cum peste ipsa et lue uel detecta sint uel aucta crimina singulorum, dum nec infirmis exhibetur misericordia, et defunctis auaritia inhiat ac rapina. Iidem ad pietatis obsequium timidi, ad impia lucra temerarii, fugientes morientium funera, et appetentes spolia mortuorum; ut  appareat, in egritudine sua miseros ad hoc forsitan derelictos esse, ne possint dum curantur euadere.«

II. Enim uero si quid Ethnici aduersus Christianos de credulitate sua in tanta illa omnium trepidatione remiserunt; at alius utique campus iis patuit, in quo uirtus eorum excurrere cognoscique posset. »Erupit post modum,« inquit Pontius , »lues dira et detestabilis morbi uastitas nimia, innumeros per diem populos a sua quemque sede abrupto impetu rapiens, continuatas per ordinem domos uulgi trementis inuasit. Horrere omnes, fugere, uitare contagium, exponere suos impie, quasi cum illo peste morituro etiam mortem ipsam aliquis posset excludere. Iacebant interim in tota ciuitate non iam copora, sed cadauera plurimorum, et misericordiam  in se transeuntium contemplatione sortis mutue flagitabant.« Hic tum Carthaginis frequentissime urbis aspectus erat: nec in tanta hominum clade tamque miserabili squalore atque luctu, inter Ethnicos inueniebatur, qui curam suorum susciperet, opemque implorantibus subueniret. At non hec Christiani spectare immisericordes potuere, aut tot miseros in illa inopia et solitudine uel alienissimos sine subsidio esse passi sunt: quos etiam Cypriani oratio ad summa illa pietatis et misericordie munia inflammauerat. Nam conuocatam antea plebem egregiis Euangelii documentis instituerat: »Non esse mirabile , si nostros tantum debito caritatis obsequio foueremus: eum perfectum posse fieri, qui plus aliquid Publicano uel Ethnico  fecerit; qui malum bono uincens, et diuine clementie instar exercens, inimicos quoque dilexerit: qui pro persequentium se salute, sicuti Dominus monet et hortatur, orarit« tum illa etiam addiderat: »Oriri Deus facit iugiter solem suum, et pluuias subinde nutriendis seminibus impertit; exhibens cuncta ista non suis tantum, sed etiam alienis; et qui se Dei etiam filium esse profitetur, cur non exemplum Patris imitatur? respondere nos decet natalibus nostris, et quos renatos per Deum constat, degeneres esse non congruit, sed probari potius in sobole traducem boni patris emulatione bonitatis.« Quid plura? uel desides animi Cypriani uerbis excitati, mirabili omnium iuuandorum studio exercere. »Distributa  sunt ergo,« inquit Pontius , »continuo pro qualitate hominum atque ordinum ministeria. Multi, qui angustia paupertatis beneficia sumptus exhibere non poterant, plus sumptibus exhibebant, compensantes proprio labore mercedem diuitiis omnibus cariorem.«

III. uerum inter has curas animaduertens Cyprianus, haud deesse, qui magnitudine calamitatis abiecti conciderent, et que summo Dei omnium Domini consilio et uoluntate fiebant, patienter tolerare, et equo animo ferre nescirent: ne hos quidem oblitus, optimum egritudini eorum remedium parauit, libro ad eorum institutionem prescripto, cui »de mortalitate« titulum fecit. Ostendere enim nisus est, permulta esse bona, que ex ipsa morte in Christianos  redundarent. »Quid aliud« aiebat , in mundo quam pugna aduersus diabolum quotidie geritur, quam aduersus iacula eius et tela conflictationibus assiduis dimicatur? cum auaritia nobis, cum impudicitia, cum ira, cum ambitione congressus est, cum carnalibus uitiis, cum illecebris secularibus assidua et molesta luctatio est. Obsessa mens hominis et undique diaboli infestatione uallata, uix occurrit singulis, uix resistit. Si auaritia prostrata est, exurgit libido; si libido compressa est, succedit ambitio; si ambitio contempta est, ira exasperat, inflat superbia, uinolentia inuitat, inuidia concordiam rumpit, amicitiam zelus abscindit. Cogeris maledicere, quod diuina lex prohibet, compelleris iurare, quod non licet. Tot persecutiones  animus quotidie patitur, tot periculis pectus urgetur: et delectat hic inter diaboli gladios diu stare, cum magis concupiscendum fit et optandum ad Christum subueniente uelocius morte properare?« Atque hoc ille primum in bonis numerabat, tot malis carere, euumque beatum atque eternum uita hac misera et caduca mutare. Sed illa etiam, quibus tum corpora afflictabantur, Christianis mala non esse docebat. »Hoc,« inquit , »quod nunc corporis uires solutus influxum uenter euiscerat, quod in faucium uulnera conceptus medullitus ignis exestuat, quod assiduo uomitu intestina quatiuntur, quod oculi ui sanguinis inardescunt, quod quorumdam uel pedes, uel alique membrorum partes contagio morbide putredinis amputantur, quod  per iacturas et damna corporum, prorumpente languore, uel debilitatur incessus, uel auditus obstruitur, uel cecatur aspectus, ad documentum proficit fidei. Contra tot impetus uastitatis et mortis inconcussi animi uirtutibus congredi, quanta pectoris magnitudo est, quanta sublimitas inter ruinas generis humani stare erectum, nec cum eis, quibus spes in Deum nulla est, iacere prostratam.« Iam et tot mortes beneficii loco habendas esse contendebat. »Improuidi,« inquit , »et ingrati sumus, fratres dilectissimi, ad diuina beneficia, nec quid nobis conferatur, agnoscimus. Excedunt ecce in pace tute cum gloria sua uirgines, uenientis Antichristi minas et corruptelas et lupanaria non timentes:  pueri periculum lubrice etatis euadunt, ad continentie atque innocentie premium feliciter perueniunt: tormenta iam non timet delicata matrona, metum persecutionis, et munus cruciatusque carnificis moriendi celeritate lucrata. Pauore mortalitatis et temporis accenduntur tepidi, constringuntur remissi, excitantur ignaui, desertores compelluntur, ut redeant, Gentiles coguntur, ut credant, uetus fidelium populus ad quietem uocatur, ad aciem recens et copiosus exercitus robore »fortiore colligitur, pugnaturus sine metu mortis, cum prelium uenerit, qui ad militiam tempore mortalitatis accedit.« Hortatur postremo, ut mortem alacres contemnerent, et quo uenturi essent leti cogitarent. »Patriam,« inquit «, nostram Paradisum  computamus: parentes Patriarchas habere iam cepimus. Quid non properamus, et currimus, ut patriam, nostram uidere, ut parentes salutare possimus? Magnus illic nos carorum numerus exspectat, parentum, fratrum, filiorum frequens nos et copiosa turba desiderat, iam de sua incolumitate secura, et adhuc de nostra salute sollicita. Ad horum conspectum et complexum uenire quanta et illis et nobis in commune letitia est! Qualis illis celestium regnorum uoluptas sine timore moriendi, et cum eternitate uiuendi quam summa et perpetua felicitas.«

Iu. Sic iam philosophari didicerat Cyprianus, et hec sapientia, quam eloquentie iunctam habebat, subsidio tum atque solatio multis mortalibus fuit.  Late enim uagata pestilentia est, et prouincias passim in annos plures modo remissior, modo grauior uexauit. Ceterum hoc anno Christiani, quos hinc lues terrebat, inde feralia principum edicta exanimabant, releuati ex parte sunt, depulso periculo, quod religioni eorum ac fidei conflabatur. Maio enim mense nuncii uenere, Gallum et uolusianum a militibus sublatos esse, eorumque loco C. Iulium Aemilianum imperare, quem origine Maurum esse fama erat . Tertio autem aut quarto post mense, cum et hic ab exercitu occisus fuisset, nunciatum est, imperium penes P. Licinium ualerianum esse, qui diu uirtutis laude floruerat, ac tum Christianorum studiosissimus ferebatur. Mox et pestilentie  modus aliquis positus uidetur: nam conuentus ab eo celebratos apparet.

u. Sed tristis omnino causa erat, que Cyprianum ad clerum populumque conuocandum impellebat. Litteras nempe ab episcopis Numidicis acceperat, barbaros magno numero in prouinciam illam irrupisse, agros uastasse, captiuos multos in his, et uirgines in seruitutem adduxisse. Rogabant autem episcopi illi numero octo et Cyprianum et totam ecclesiam Carthaginiensem, ut pecunie aliquid captiuorum redimendorum causa suppeditarent. Exstant uero adhuc Cypriani ad eos littere, antiquam illam caritatem mutuique amoris magnitudinem spirantes, que olim Christianos omnes tantopere commendabat; atque ex his quid Cyprianus, quid Ecclesia prestiterit,  compertum habemus. Primum ut lecta epistola episcoporum fuit, fletum omnium et lamentationem fuisse, apparet. »Cum maximo,« inquit , »animi nostri gemitu et non sine lacrymis legimus litteras uestras, fratres karissimi, quas ad nos pro dilectionis uestre sollicitudine de fratrum nostrorum et sororum captiuitate fecistis.« Commiserationem autem benignitas illico ac liberalitas consecuta est, nam, ut addit Cyprianus, »omnia secundum litteras fraternitas cogitans et dolenter examinans, prompte omnes et libenter ac largiter subsidia nummaria fratribus contulerunt, semper quidem secundum fidei sue firmitatem ad opus Dei proni, nunc tamen magis ad opera salutaria contemplatione tanti doloris accensi.« Summa autem collate  stipis fuere duo millia et quingenti scutati nummi. Sic enim Cyprianus designat: »Misimus, inquit, sestertium centum millia nummorum, que istic in ecclesia, cui de Domini indulgentia presemus, cleri et plebis apud nos consistentis collatione collecta sunt, que uos illic pro uestra diligentia dispensabitis.« Porro et illud Cyprianus episcopis notum esse uoluit, quid quisque contulisset, et quare id uellet, prefatus est: »Ut autem,« ait, »fratres nostros ac sorores, qui ad hoc opus tam necessarium prompte ac libenter operati sunt, ut semper operantur, in mente habeatis in orationibus uestris, et eis uicem boni operis in sacrificiis et precibus representetis, subdidi nomina singulorum; sed et collegarum quoque et consacerdotum nostrorum, qui et ipsi  cum presentes essent, et suo et plebis sue nomine quedam pro uiribus contulerunt, nomina addidi; et preter quantitatem propriam nostram, eorum quoque summulas significaui et misi: quorum omnium secundum quod fides et caritas exigit, in orationibus nostris et precibus uestris meminisse debetis.« Quo in loco intelligimus, ecclesiarum ex Africanarum morem fuisse, ut si que uspiam calamitas ecclesiam aliquam afflixisset, huic cetere communi studio quam possent opem afferrent. Sed in litteris Cypriani duo preterea admiranda sunt, primum quod postulationem episcoporum beneficii loco habuerit, alterum quod eos in auxilio implorando, quoties opus fuerit, ut numquam desides essent, commone fecerit.  »Maximas,« inquit, »uobis gratias agimus, quod nos uestre sollicitudinis, et tam bone ac necessarie operationis participes esse uoluistis, ut offeretis nobis agros uberes, in quibus spei nostre semina mitteremus, exspectaturi messem de amplissimis fructibus, qui de hac celesti et salutari operatione proueniunt.« Tum de periculo, quod eos urgere iterum posset, adiecit: »Et optamus quidem nichil tale de cetero fieri, et fratres nostros Domini maiestate protectos, ab eius modi periculis incolumes reseruari. Si tamen ad explorandam nostri animi caritatem, et examinandam nostri pectoris fidem tale aliquid acciderit, nolite cunctari nuntiare hec nobis litteris uestris, pro certo habentes, ecclesiam nostram et fraternitatem istic uniuersam, ne hec ultra fiant, precibus orare:  si facta fuerint, libenter et largiter subsidia prestare.«

uI. His defunctus officiis, Cyprianus e re christiana fore duxit, si animos iam misericordia commotos atque etiam tum calentes, libro de eo argumento in lucem emisso, foueret magis atque inflammaret. Itaque sub idem tempus opusculum aureum edidit quod »de Opere et Eleemosynis inscriptum est, summis eos laudibus prosecutus, qui benigne de bonis suis ecclesie suppeditarent, unde egentium inopie subueniretur. Ex quo etiam discimus, iam tum sacris in edibus cauos stetisse cippos siue thesauros, in quos stipem quisque coniiceret: et morem item obtinuisse, ut panis et uinum ad sacrificium offerretur. Nam matronas quasdam, que hec negligerent, sic perstringit : »Locuples  et diues est et Dominicum celebrare te credis que Corban omnino non respicis, que in Dominicum sine sacrificio uenis, que partem de sacrificio, quod pauper obtulit, sumis.« Fuisse etiam iam tum addictos singulis alme urbis regionibus diaconos, qui egenorum nomina nossent, inopiamque leuarent, credibile est. Certe in synodo, quam multis post annis sub Bonifacio actam accepimus , cietur Gaudiosus »diaconus regionis quinte:« ut exemplo urbis Rome Cyprianus in primis diaconos, eius modi creasse, iisque miserorum e plebe curam detulisse putandus sit, quam sub presbyteris gererent.



ANNUS CHRISTIANUS CCLIu. CYPRIANO, EPISCOPO CARTHAGINIENSI.

I. Consules dicti Augusti. P. Licinius ualerianus  iterum: P. Licinius Gallienus. His consulibus, quiete res Christianorum fuere; at respublica turbari barbarorum incursionibus cepit, et defectione prouinciarum periclitari. Africa tamen in officio manebat; nec ulla Ecclesie molestia, nisi a domesticis hostibus afferebatur. Ex his fuit opulentus quidam ciuis Carthaginiensis, assecla Felicissimi, qui conuiciis Cyprianum quotidie appetebat, fingebatque in eum falsa multa et probrosa, auctorem eum omnium malorum appellans, et quam posset bonorum animos ab eo abalienans. Nomen huic erat Florentius Pupianus, quem Cyprianus »fratrem« uocat, quia Christianus erat; neque eum presbyterum aut episcopum fuisse, indicia ulla demonstrant. Multa enim uero a Pupiano patienter perpessus Cyprianus, ut ab eodem litteras quoque  accepit irreligiosas plane atque maledicas, hominem tandem refutare aggressus est, epistola grauissima ad eum scripta, in qua et dignitatem auctoritatemque suam, quam ille infringebat, acriter tuetur, aduersarium et schismatis patrocinatorem, extra Ecclesiam esse declarat. »Unde,« inquit , »scire debes episcopum in Ecclesia esse, et Ecclesiam in episcopo; et si quis cum episcopo non sit, in Ecclesia non esse, et frustra sibi blandiri eos, qui pacem cum sacerdotibus Dei non habentes obrepunt, et latenter apud quosdam communicare se credunt, quando Ecclesia, que catholica et una est, scissa non sit neque diuisa, sed sit utique connexa, et coherentium sibi inuicem sacerdotum  glutino copulata.« Ultima uerba sunt: »Habes tu litteras meas, et ego tuas; in die iudicii, ante tribunal Christi utrumque recitabitur.«

II. Alium habebat ad uersarium Cyprianus toti Ecclesie catholice infestum, Nouatianum scilicet, qui longe iam plures, quam in Africa habuisset, extra Africam sectatores numerabat, nec e plebe solum, sed etiam e clero. Ex his facile princeps erat Martianus episcopus Arelatensis, multum indignantibus reliquis Galliarum episcopis, quos una professio Stephano Pontifici maximo catholica consensione iungebat. Quare ut multi apud Stephanum ipsum de ea re  questi fuerant , sic Faustinus episcopus Lugdunensis, qui et dignitatem ecclesie Carthaginensis nosset, et Cypriani doctrinam summa cum uirtute coniunctam non ignoraret, ad hunc quoque aduersus Marcianum scripsit, et ab eodem impetrauit, ut ipse etiam graues omnino litteras et uehementes mitteret ad Stephanum, et loco mouendum Marcianum, ac successore dato Ecclesie prospiciendum ostenderet. Pauca sane prefatus Cyprianus de Nouatianorum duritie ac seueritate implacabili, sic Stephanum aggreditur: »Quapropter facere te oportet plenissimas litteras ad cepiscopos nostros in Galliis constitutos, ne ultra Marcianum peruicacem et superbum et diuine pietatis ac fraterne salutis inimicum collegio nostro insultare patiantur, quod necdum uideatur a nobis abstentus, qui iampridem iactat et predicat, quod Nouatiano studens,  et eius peruicaciam sequens a communicatione se nostra segregauerit, cum Nouatianus ipse quem sequitur, olim abstentus et hostis Ecclesie iudicatus sit.« Tum huius damnatione fusius commemorata, instare pergit: »Dirigantur, inquit, »in prouinciam et ad plebem Arelate consistentem a te littere, quibus abstento Marciano alius in locum eius substituatur, et grex Christi, qui in hodiernum ab illo dissipatus et uulneratus contemnitur, colligatur.« Denique et de episcopo suffecto commoneri se maxime postulat: »Significa,« inquit, »plane nobis quis in locum Marciani Arelate fuerit substitutus, ut sciamus, ad quem fratres nostros dirigere, et cui scribere debeamus.« Porro morem Cypriano gessisse Stephanus, et Marcianum deturbasse putandus est, neque enim uetera diptycha Ecclesie  Arelatensis  Marcianum referunt: Sed quis ei suffectus fuerit, minus liquet. At Cypriano ne hoc quidem satis fuit, sed Nouatiano ipsi repugnandum duxit, ne latius malum disseminaretur, et opusculo, quod »ad Nouatianum hereticum« inscripsit, peruersam eius doctrinam et inexorabilem animum, diuinarum Litterarum testimoniis usus, mire exagitauit.

III. Interea Hispane quoque ecclesie auctoritatem consiliumque Cypriani requirebant: Quo tempore episcopi ex Africa Carthaginem conuenerant numero triginta sex . Ignotum erat nemini apud Hispanos, Basilidem episcopum ad legionem et Asturice, item Martialem episcopum Emerite, libellis  idololatrie commaculatos, et nefandorum facinorum conscientia uinctos loco excidisse. Itaque successores utrique iam dati fuerant, Basilidi Sabinus, Martiali Felix, qui et ad Cyprianum legati uenerant. Sed Hispanos turbabat deiectorum episcoporum audacia ueterem honorem sibi uindicantium: Nam eius rei causa Basilides Romam etiam profectus fuerat, et »Stephanum,« ut Cyprianus testatur, »fefellerat, ut exambiret reponi se iniuste in episcopatum, de quo fuerat iure depositus.« Nec minus fallacia usus erat Martialis, ut locum et ipse teneret, unde eiectus fuerat. Lectis igitur ecclesiarum litteris et  legatis in concilio auditis, rescripsit Cyprianus ex collegarum sententia, omnia ordine et iure gesta uideri, nec Stephani auctoritate per dolum interposita, ambitiosorum abolita, sed cumulata esse delicta. Deinde utriusque complexus scelera, sic clerum et plebem ambarum ecclesiarum alloquitur: »Quapropter, cum, sicut scripsistis, fratres dilectissimi, et ut Felix et Sabinus college nostri asseuerant, atque alius Felix de Cesar-augusta fidei cultor ac defensor ueritatis litteris suis significat, Basilides et Martialis nefando idololatrie libello contaminati sint, Basilides adhuc insuper, preter libelli maculam, cum in infirmitate decumberet, in Deum blasphemauerit, et se blasphemasse confessus sit, et episcopatum pro conscientie sue uulnere sponte deponens  ad agendam penitentiam conuersus sit, Deum deprecans, et satis gratulans, si sibi uel laico communicare contingeret: Martialis quoque preter Gentilium turpia et lutulenta conuiuia in collegio diu frequentata, et filios in eodem collegio exterarum gentium more apud prophana sepulchra depositos et alienigenis consepultos, actis etiam publice habitis apud procuratorem ducenarium obtemperasse se idololatrie, et Christum negasse contestatus sit; cumque alia multa sint et grauia delicta, quibus Basilides et Martialis implicati tenentur, frustra tales episcopatum sibi usurpare conantur; cum manifestum sit, eiusmodi homines nec Ecclesie Christi posse preesse, nec Deo sacrificia  offerre debere; maxime cum iampridem nobiscum et cum omnibus omnino episcopis in toto mundo constitutis, etiam Cornelius collega noster, sacerdos pacificus ac iustus, et martyrio quoque dignatione Domini honoratus decreuerit, eiusmodi homines ad penitentiam quidem agendam posse admitti, ab ordinatione autem cleri atque sacerdotali honore prohiberi.« His demum Cypriani et concilii eius litteris euulsus Hispanis scrupulus, qui eos stimulabat, repudiatique episcopi, quibus reditum ad honoris sui sedem interclusum esse constaret.

Iu. At alia iam urgebat causa, ob quam Cyprianus prouincie proconsularis episcopos conuocarat. Litteras enim a Numidicis episcopis acceperat, quibus  sententiam eius rogabant, »de iis qui apud hereticos et schismaticos baptizari uidentur, an ad Ecclesiam catholicam, que una et uera est, uenientes baptizari debeant.« Res enim illic in controuersiam uocata tum esse ab iis uidetur, qui morem ceterarum ecclesiarum norant, ac propterea antiquis Agrippini episcopi Carthaginiensis decretis standum non putabant. Enimuero eam opinionem Cyprianus animo imbiberat, penitusque insitam habebat, sacrum Baptisma apud hereticos et schismaticos, quod extra Ecclesiam essent, nullum esse posse. Itaque consuetudinis, que obtendebatur, uim leuem atque imbecillam agnoscebat, et ueritati cedere eam oportere affirmabat. Igitur ut ea questio in concilio agitari cepit, qua erat apud omnes auctoritate, facile singulos in sententiam perduxit suam, rescriptumque est Numidicis episcopis  in hec uerba : »De qua re quamquam et ipsi illic ueritatem et firmitatem catholice regule teneatis, tamen quoniam consulendos nos pro communi dilectione existimatis, sententiam nostram non nouam promimus, sed iampridem ab antecessoribus nostris statutam et a nobis obseruatam uobiscum pari consensione coniungimus, censentes scilicet, et pro certo tenentes neminem foris baptizari extra Ecclesiam posse, cum sit Baptisma unum in sancta Ecclesia constitutum.« Et que deinceps. uix concilium dimissum fuerat, cum eadem controuersia ex Mauretania ad Cyprianum delata est. Querebat nempe Quintus, episcopus Burugiatensis, quid sentires »de his qui apud hereticos et schismaticos baptizari uidentur.« Cui Cyprianus  : »Quid nuper, inquit, in concilio plurimi cepiscopi cum compresbyteris, qui aderant, censuerimus, ut scires, eiusdem epistole exemplum tibi misi.« Neque hoc contentus, multa addidit, que ad sententiam suam tuendam mirifice ualere arbitrabatur. »Nescio etenim,« inquit, »qua presumptione ducuntur quidam de collegis nostris, ut putent, eos, qui apud hereticos tincti sunt, quando ad nos uenerint, baptizari non oportere; eo quod dicant unum Baptisma esse, quod unum scilicet ideo est, quia Ecclesia una est, et esse Baptisma extra Ecclesiam non potest.« Atque alia huiusmodi. Sub idem fortasse tempus ex eadem Mauretania Rogatianus episcopus Nouensis apud Cyprianum  de diacono suo questus erat, »quod immemor sacerdotalis loci, et officii ac ministerii sui oblitus, contumeliis et iniuriis eum exacerbasset.« Laudauit Cyprianus uiri modestiam, qui queri de eo maluerit, quam auctoritate usus in eum animaduertere: Sed indulgentie tamen modum ponendum duxit. Oportet,« inquit , »diaconum, de quo scribis, agere audacie sue penitentiam, et honorem sacerdotis agnoscere, et episcopo preposito suo plena humilitate satisfacere.« Et affert idem criminis uindicandi grauissimam causam. »Hec sunt enim,« inquit, »initia hereticorum, et ortus atque conatus schismaticorum male cogitantium, ut sibi placeant, ut prepositum superbo tumore contemnant.  Sic de Ecclesia receditur, sic altare profanum foris collocatur, sic contra pacem Christi, et ordinationem atque unitatem Dei rebellatur.«

u. Pacata uero tempora et disputandi otium res alias in controuersiam adduxere, preterquam quod ipsa questio de Baptismo subdifficilis multis ac subobscura uidebatur. Quapropter concilium iterum ante anni exitum cogi necesse fuit, ad quod episcopi aduenire septuaginta et unus partim e prouincia proconsulari, partim e Numidia. Multa uero in eo tum »prolata atque transacta.« testatur ipse Cyprianus ; sed duo potissimum sunt, que idem designat atque explicat; primum, de quo et in superiore concilio actum fuerat, »eos qui sint foris extra Ecclesiam tincti et apud hereticos et schismaticos profane aque labe maculati, quando ad nos atque ad  Ecclesiam, que una est, uenerint, baptizari oportere.« Alterum est, »si qui presbyteri aut diaconi, qui uel in Ecclesia catholica prius ordinati fuerint, et postmodum perfidi ac rebelles contra Ecclesiam steterint, uel apud hereticos a pseudo-episcopis et Antichristis contra Christi dispositionem profana ordinatione promoti sint, et contra altare unum atque diuinum sacrificia foris falsa ac sacrilega offerre conati sint, eos quoque hac conditione suscipi, cum reuertuntur, ut communicent laici, et satis habeant, quod admittuntur ad pacem, qui hostes pacis exstiterint; nec debere eos reuertentes ea apud nos ordinationis et honoris arma retinere, quibus contra nos rebellauerint.« Porro caput utrumque communi concilii consensu sancitum constat.  Sed de utroque etiam ad Stephanum Pontificem maximum potissime scribendum, et cum eius, ut aiunt, grauitate ac sapientia conferendum censuerunt. Exstant synodi littere, in quibus eadem sancita dicuntur, et de epistolis etiam fit mentio quas ad Quintum in Mauretaniam et ad episcopos Numidie scriptas superius indicauimus. »Baptismum autem,« inquiunt , »non esse, quo heretici utuntur, nec quemquam apud eos, qui Christo aduersantur per gratiam Christi posse proficere, diligenter nuper expressum est in epistola, que ad Quintum collegam nostrum in Mauretania constitutum super ea re scripta est; item in litteris, quas college nostri ad cepiscopos in Numidia presidentes ante fecerunt: Cuius  utriusque epistole exempla subdimus hic.« Ceterum illa maxime commemoranda sunt, que synodi littere postrema habent: Quippe manifestum inde fit, totam illam controuersiam de Baptismo ad catholice profesionis summam minime pertinuisse, et contraria sentientes eque Catholicos habitos esse. Scimus,« inquiunt, »quosdam quod semel imbiberint, nolle deponere, nec propositum suum facile mutare, sed saluo inter collegas pacis et concordie uinculo quedam propria, que apud se semel sint usurpata retinere. Qua in re nec nos uim cuiquam facimus aut legem damus, quando habeat in Ecclesie administratione uoluntatis sue arbitrium liberum unusquisque prepositus, rationem actus sui Domino redditurus« .

 uI. His ad Stephanum litteris Cypriani et Patrum omnium nomine missis, dimissum concilium est. At episcopi ad ecclesias suas reuersi, Africam totam contentionibus impleuerunt: dissentientibus episcopis, qui in ecclesia sua Romanam consuetudinem inuenerant, quorum e numero aliquos de ea re ad Stephanum scripsisse credibile est. Fuere etiam qui Cypriani testimonio doceri cuperent, eaque de causa, accuratas ad eumdem litteras darent. In his eminet ignote urbis episcopus Iubaianus, quem tamen Numidie primatem putare possis : Cum ad eum deinde et ad cepiscopos eius rescripsisse Cyprianus dicatur. Hic uero sic ad Cyprianum  e prouincia sua scripsit, ut exemplum quoque libelli adderet siue Roma accepti, siue in Africa emissi, quo in libello sententia eius refutebatur. Quamobrem officii sui putauit esse Cyprianus, ut fusius Iubaiano rescribens, rationes quoque proferret, quibus aduersariorum argumenta refelli arbitrabatur. Eius enim responsum in omnium manus uenturum intelligebat. Sed in questione, que tum subobscura erat, hoc in Cypriani animo insederat, ab hereticis, quia mali essent, nichil boni proficisci posse: nec minus illis negatum esse, ut baptizarent, quam ut peccata absoluendo remitterent: uim uero ipsam Baptismi, que nichil a ministro penderet, minus considerabat. Hec fere summa est epistole ad Iubaianum, quam tamen ipsam sic concludit; ut se disputare potius,  et sententiam suam tueri uoluisse, quam prescribere quidquam ac definire significet. »Hec tibi,« inquit, »breuiter pro nostra mediocritate rescripsimus, frater carissime, nemini prescribentes aut preiudicantes, quominus unusquisque episcoporum quod putat faciat, habens arbitrii sui liberam potestatem. Nos, quantum in nobis est, propter hereticos cum collegis et cepiscopis nostris non contendimus, cum quibus diuinam concordiam et dominicam pacem tenemus.« Quia demum cognouerat, multos esse ex episcopis, secum non sentirent, multos, quid aduersarium ferre non possent, ob eamque rem animorum aliquod factum esse dissidium, huic se malo remedium opposuisse testatur. »Seruatur,« inquit, »a nobis patienter et leniter caritas  animi, collegii honor, uinculum fidei et concordia sacerdotii. Propter hoc etiam libellum nunc« de bono patientie, »quantum ualuit nostra mediocritas permittente Domino et inspirante conscripsimus, quem ad te apro mutua dilectione transmisimus.« Exstat uero adhuc et hominum teritur manibus egregium sanctissimi uiri opusculum, quod ita ille perscripsit, ut neminem omnino ex aduersariis suis uel leuissima significatione perstringeret, et quantum in ea uirtute boni esset, omnibus cumulatissime explicaret.



ANNUS CHRISTIANUS CCLu. CYPRIANO EPISCOPO CARTHAGINIENSI.

I. Rursum consulatus penes Augustos fuit, consules  que processere Impp. P. Licinuis ualerianus III. P. Licienius Gallienius II. At uero Stephanus Pontifex maximus Cypriani et Concilii eius litteras iam acceperat, idemque cum presbyteris suis, et qui Rome forte aderant, episcopis deliberabat, quo pacto rescriberet, totamque synodum Africanam a proposito deterreret. Testis enim erat Ecclesia Romana, antiquam sibi et perpetuam consuetudinem fuisse, ut quos ab heriticis redeuntes acciperet, iis penitentie causa manus imponeret, Baptismo neminem abluendo curaret. »Cum ergo,« inquit uincentius Lirinensis , »undique ad nouitatem rei cuncti reclamarent, atque omnes quaquauersum sacerdotes pro suo quisque studio reniterentur:  tunc beate memorie Papa, Stephanus apostolice Sedis antistes cum ceteris quidem collegis suis, sed tamen pre ceteris restitit; dignum, ut opinor, existimans, si reliquos omnes tantum fidei deuotione uinceret, quantum loci auctoritate superabat. Denique in epistola, que tunc in Africam missa est, his uerbis sanxit.« Nihil nouandum, nisi quod traditum est. »Intelligebat etenim uir sanctus et prudens, nichil aliud rationem pietatis admittere, nisi ut omnia, que fide a Patribus suscepta forent, eadem fide filiis consignarentur, nosque religionem non qua uellemus docere sed potius qua illa duceret, sequi oportere; idque esse proprium christiane modestie et grauitatis non sua posteris tradere, sed a maioribus accepta seruare.«  Ceterum littere ipse Stephani, qualescumque fuerint, ad nos non peruenerunt: nec aliud ex iis superest, quam particula illa, que in epistola legitur Cypriani ad Pompeium, quecumque demum hec quoque esse putanda sit. »Si quis ergo,« aiebat Stephanus , a quacumque heresi uenerit ad uos, nichil innouetur, nisi quod traditum est, ut manus illi imponatur in penitentiam: cum ipsi heritici proprie alterutrum ad se uenientes non baptizent, sed communicent tantum.«

II. Responsum Stephani, si tale fuit, multum Cypriano displicuisse, facile dederim. At Cyprianum, litteris »a Petri Cathedra atque ab Ecclesia principali,  unde unitas sacerdotalis exorta est« , semel non ex animi sui sententia acceptis, ita excanduisse, ut ea omnia repente obliuisceretur, que publice professus fuerat, secum collegis suis nemini uim facere, nemini legem dare, seruarique a se caritatem animi, collegii honorem, uinculum fidei et concordiam sacerdotii; hoc uero ut credam, adduci plane non possum. Neque enim leuia sunt, que ille aduersus Stephanum admisisse arguitur, sed talia potius, que in tantum uirum cadere uix posse uideantur. Nam si que fertur epistola ad Pompeium episcopum Sabratensem missa, Cypriano adscribenda est, ipse non modo Stephani iudicio non acquieuit, sed alios etiam contra eum commouit: eumdem ob  tale rescriptum erroris insimulauit, quasi »hereticorum causam contra Christianos et contra Ecclesiam Dei asserere conaretur:« scripta ab eo multa affirmauit »imperite atque improuide,« et que uel »superba, uel ad rem non pertinentia, uel sibi ipsi contraria essent.« Stephanus »abstinationem duram« appellauit, que constantia foret, auctorque episcopis fuit, ut Stephani doctrinam auersarentur: »Propter quod, inquit, relicto errore sequamur ueritatem.« Hec sane qui perpendit, numquam ex eius ore prodiisse putauerit, quem non modo ante hoc tempus, sed subinde etiam uite sanctitate, concordie studio, animi grauitate, rerum arduarum ac difficilium uoluntaria ac diuturna perpessione claruisse apparet. Idcirco Augustinus quoque epistolam  illam sibi suspectam esse, non semel significauit , eamdemque alii ob cause sue patrocinium a Donatistis confictam crediderunt .

III. Ceterum Cyprianus in rescripto Stephani non legem aliquam sibi impositam, sed iudicium priuati hominis oblatum existimans, tertio experiendum duxit, quid ecclesia Africana de hereticorum Baptismo sentiret. Indictum igitur tertium concilium in calendas septembres ut ex Mauretania etiam et ceteris, que magis distabant ecclesiis, frequentes episcopi adesse possent. Iam autem controuersia illa mare transgressa, Orientem quoque peruaserat, multisque in ecclesiis in utramque sententiam non leui  dissidio disputabatur. Littere etiam ad Stephanum misse fuerant, que multorum episcoporum eam iam esse consuetudinem nunciarent, ut hereticos ad Ecclesiam redeuntes iterum Baptismo tingerent. Quod Stephano adeo graue fuit, ut multis minatus sit, se, nisi resipiscerent, ab eorum communione recessurum . Sed Stephano datum non est, ut finem errori imponeret, qui non multo post Xisti successoris eius auctoritate, et Dionysii Alexandrini opera sublatus est. Nam si Eusebio credemus , hoc anno Stephanus biennium pontificatu functus decessit, Iu. nonas Augustas, quo die in antiquis Martyrologiis memoria eius celebratur ei que Xistus successit.

 Iu. Carthaginem interea undique episcopi ad synodum conuenerant numero octoginta quinque, ex iisque Natalis Oeensis mandata attulerat episcoporum Pompeii Sabratensis et Dioge Leptimagnensis, qui domi manserant: quorum causa octoginta septem episcopi idem sentire ferebantur. Qui in alia sententia erant, pedem e finibus suis non extulerunt. Exstant uero acta eius concilii que rerum gestarum ordinem nobis exhibent. Ac primum conuenisse plurimi episcopi dicuntur calendis septembribus ex prouincia Africa, Numidia, Mauretania cum presbyteris et diaconibus, presente etiam plebis maxima parte. Coram his lecte sunt littere Iubaiani ad Cyprianum et quas Cyprianus ad Iubaianum misisset, et quas rursum ab eodem accepisset: in quibus rescriptum  quoque Stephani, ut opinor, continebatur. Post que Cyprianus, »Audistis,« inquit, »college, dilectissimi, quid mihi Iubaianus cepiscopus noster scripserit, consulens mediocritatem nostrum de illicito et profano hereticorum Baptismo, et quid ego ei rescripserim, censens scilicet, quod semel atque iterum, et sepe censuimus, hereticos ad Ecclesiam uenientes Baptismo baptizari et sanctificari oportere. Item lecte sunt uobis et alie Iubaiani littere, quibus pro sua sincera et religiosa deuotione ad epistolam rescribens non tantum consensit, sed etiam instructum se esse confessus gratias egit. Superest ut de hac ipsa re singuli quid sentiamus, proferamus: neminem iudicantes, aut a iure communicationis aliquem, si diuersum senserit, amouentes. Neque enim quisquam  nostrum episcopum se esse episcoporum constituit, aut tyrannico terrore ad obsequendi necessitatem collegas suos adigit, quando habeat omnis episcopus pro licentia libertatis et potestatis sue arbitrium proprium, tamque iudicari ab alio, non possit, quam nec ipse potest alterum iudicare. Sed exspectemus uniuersi iudicium Domini nostri Iesu Christi, qui unus et solus habet potestatem et preponendi nos in Ecclesie sue gubernatione, et de actu nostro iudicandi.« Exinde ad sententias dicendas uentum est: suamque primus omnium protulit Cecilius a Bilta, quem ceteri, ut quisque antiquior esset, consecuti sunt, et quamquam alii alia uerba usurparunt, nemo unus a Cypriani sententia dissensit. Itaque ultimus Cyprianus, »Meam, inquit, sententiam plenissime exprimit  epistola, que ad Iubaianum collegam nostrum scripta est, hereticos secundum euangelicam et apostolicam contestationem et aduersarios Christi et antichristos appellatos, quando ad Ecclesiam uenerint, unico Ecclesie Baptismo baptizandos esse, ut possint fieri de aduersariis amici, et de antichristis Christiani.« Hec uero ex ueterum magis opinione scripta, quam nostra putes.

u. Quid post hec a Patribus constitutum gestumue sit, plane ignoramus. Nam qui legatos Romam ad Pontificem maximum missos putant, ut eum de synodi decretis certiorem facerent, litteras ea de causa scriptas proferre nullas possunt. Qui uero Rogatianum diaconum in Cappadociam usque, ad Firmilianum episcopum Cesaree legatum a Cypriano  dicunt, ut quem in eadem sententia esse norat, de synodi Africane consensu edoceret; nec iis grecas Firmiliani litteras habent, aut latinas Cypriani quas ostendant; et quas exhibent Firmiliani latinas litteras , ee neque Dionysio Alexandrino, neque Eusebio, neque Augustino ipsi note fuerunt. Sunt autem eiusmodi, quales non uir sanctus et a multis commendatus, sed hereticus nequam et infamis scribere potuerit: adeo contra Petri Apostoli successorem Stephanum contumeliose atque improbe sunt . Eas equidem ab eodem produisse duxerim, qui epistolam quoque Cypriani ad Pompeium confinxit. Nam exstare huius modi exempla plurimum  Donatistis intererat, qui Pontificis maximi auctoritatem eleuare, ac iudicium defugere nitebantur. Scripsisse tamen hoc tempore Cyprianum epistolam ad Magnum, que exstat, credibile est, cum in ea quidquid de Baptismo hereticorum disputatum usquam fuerat, simil ratione attingat atque explicet. Rogauerat eum Magnus, quicumque demum is fuerit, siue de populo aliquis, siue sacris initiatus, nam eum Cyprianus »filium« appellat: rogauerat, inquam, num et qui a Nouatiano uenirent, pari modo baptizandi essent? cui Cyprianus, »Quantum,« inquit , »fidei nostre capacitas est, et Scripturarum diuinarum sanctitas ac ueritas suggerit, dicimus omnes omnino hereticos et schismaticos nichil habere potestatis ac iuris. Propter quod Nouatianus  nec debet nec potest excipi, quominus ipse quoque extra Ecclesiam consistens, et contra pacem ac dilectionem Christi faciens, inter aduersarios et antichristos computetur.« Aliam etiam questionem Magnus posuerat, de iis, qui sub mortem baptizati essent, quam Cyprianus sic dirimit »quesisti etiam,« inquit, »fili carissime, quid mihi de illis uideatur, qui in infirmitate et languore gratiam Dei consequuntur, an habendi sint legitimi Christiani, eo quod aqua salutari non loti sint, sed perfusi; qua in parte nemini uerecundia et modestia nostra preiudicat, quominus unusquisque quod putat sentiat, et quod senserit faciat. Nos, quantum concipit mediocritas nostra, estimamus in nullo mutilari et debilitari posse beneficia diuina, nec minus aliquid illic posse contingere,  ubi plena et tota fide et dantis et sumentis accipitur quod de diuinis muneribus hauritur.« Extrema etiam epistole uerba consuetam illam Cypriani modestiam et singulare concordie studium representant: »Rescripsi,« inquit, »fili carissime, ad litteras tuas quantum parua nostra mediocritas ualuit, et ostendi, quid nos, quantum in nobis est, sentiamus, nemini prescribentes, quominus statuat quod putat unusquisque prepositus, actus sui rationem Domino redditurus.«



ANNUS CHRISTIANUS CCLuI CYPRIANO EPISCOPO CARTHAGINIENSI.

I. Signant hunc annum consules M. ualerius Maximus, Man. Acilius Glabrio: quo anno Aspasius Paternus  proconsul Africe designatus est. Eodem anno Xistus, qui in Stephani locum suffectus fuerat, cum ipse etiam litteras de Baptismi controuersia a Dionysio episcopo Alexandrino accepisset , dissidio denique sublato, Africam et Orientem pacasse uidetur dictus propterea a Pontio diacono . »Bonus et pacificus sacerdos,« qui tamen Stephani sententiam sancte defendit, eamque Ecclesie uniuerse, ut par erat, communem fecit. Eamdem in Africa etiam nouo decreto receptam et confirmatam indicare Hieronymus uidetur, cum ait , »conatus est beatus Cyprianus contritos lacus fugere, nec bibere de aqua aliena; et idcirco hereticorum Baptisma  reprobans ad Stephanum tunc Romane urbis episcopum super hac re Africanam synodum direxit: sed conatus eius frustra fuit: denique illi ipsi episcopi, qui rebaptizandos hereticos cum eo statuerant, ad antiquam consuetudinem reuoluti nouum emisere decretum.« Eodem spectant uincentii Lirinensis uerba  : »Quid postremo ipsius Africani concilii siue decreti que uires? donante deo nulle: sed uniuersa tamquam somnia, tanquam fabule, tamquam superflua, abolita, antiquata, calcata sunt. Nisi quod tanta res Augustino ignota fuit, qui de Cypriano  sic scripsit  : »Profecto et uni uerum dicenti et demonstranti posset facillime consentire tam sancta anima, tam pacata: et fortasse factum est: sed nescimus,« cui tamen ipsum Cypriani silentium opponere licet, nichil postea de questione illa interloquentis, aut epistolas commemorantis, quas summo studio perscriptas ante uulgauerat.

II. Et alio sane diligentiam suam Cyprianus curamque conuerterat, ut nempe cleri populique sui animos, si quis forte in illa dissensione labes inuidie aliqua infecisset, ad ueterem coniunctionem, reuocatos excoleret ac confirmaret. Quamobrem libellum illum pulcherrimum elucubrauit, quem de Zelo et Liuore inscripsit, mala in primis complexus, que ex inuidia in hominum uitam tamque ex fonte  manarent. »Late patet«, aiebat , »zeli multiplex et fecunda pernicies. Radix est malorum omnium, fons cladium, seminarium delictorum, materia culparum. Inde odium surgit, animositas inde procedit. Auaritiam zelus inflammat, dum quis suo non potest esse contentus, uidens alterum ditiorem. Ambitionem zelus excitat, dum cernit quis alium in honoribus altiorem. Zelo excecante sensus nostros, atque in ditionem suam mentis arcana redigente Dei timor spernitur, magisterium Christi negligitur, iudicii dies non prouidetur. Inflat superbia, exacerbat seuitia, perfidia preuaricatur, impatientia concutit, furit discordia, ira feruescit, nec se iam potest cohibere uel regere, qui factus est potestatis  aliene. Hinc Dominice pacis uinculum rumpitur, hinc caritas fraterna uiolatur, hinc adulteratur ueritas, unitas scinditur, ad hereses atque ad schismata prosilitur, dum obtrectatur sacerdotibus, dum episcopis inuidetur, dum quis aut queritur non se potius ordinatum, aut dedignatur alterum ferre prepositum.« Hec Cyprianus, recentes, opinor, animorum acerbitates designans, quas et inuitus aspexerat, et sublatas maxime letabatur.

III. Inter hec, Cecilius episcopus Bittensium, qui anno superiore concilio interfuerat, ad ecclesiam suam reuersus, opinionem quamdam, que ab Encratitis orta uideri possit uini abstemiis, paulatim disseminatam inuenerat, aquam nempe in Sacrificio,  non uinum offerri ac consecrari oportere. Tantam ille nouitatem auersatus, cum tollere omnino uellet, felicius rem successuram est arbitratus, si Cyprianum consuluisset, auctoritatemque eius interponere posset. Itaque accuratis ad eum litteris de toto negotio missis, longam a Cypriano epistolam accepit, que opinioni illi finem afferret et omnes plane ad ueterem consuetudinem reuocaret. Inscribitur ea epistola  »de Sacramento Dominici Calicis,« in qua Cyprianus illud maxime ostendit, ab ipso Domino nostro institutum atque prescriptum esse, ut panis et uinum in sacrificio offerretur: quemadmodum  multis quoque diuinarum Litterarum uaticiniis fuerat prenuntiatum. Et miscendam tamen aquam docet, in qua populum significari censet: »Nam, quia,« inquit, »nos omnes portabat Christus, qui et peccata nostra portabat, uidemus in aqua populum intelligi, in uino uero ostendi sanguinem Christi. Quando autem in calice uino aqua miscetur, Christo populus adunatur, et credentium plebs ei, in quem credidit, copulatur et coniungitur.« Reiicit difficultatem eorum, qui uerebantur, »ne per saporem uini redolerent sanguinem Christi:« litteras ad collegas scribi uult, »ut ubique lex Euangelica et traditio Dominica seruetur, et ab eo, quod Christus et docuit et fecit, non recedatur.« Epistolam denique concludit his uerbis: »Religioni igitur nostre congruit et timori  et ipsi loco, atque officio sacerdotii nostri, frater carissime, in Dominico calice miscendo et offerendo custodire traditionis Dominice ueritatem; et quod prius apud quosdam uidetur erratum, Domino monente corrigere: ut cum in claritate sua et maiestate celesti uenire ceperit, inueniat nos tenere quod monuit, obseruare quod docuit, facere quod fecit.« Ex eadem autem epistola illud quoque ediscere est, communem apud Afros in Sacrificio usum fuisse azymorum: panem quippe tante rei causa memorat, nulla fermenti mentione facta, ex farina et aqua »adunatum copulatumque :« Quod et Augustini euo obtinebat.

 Iu. Sub anni exitum Cypriano nunciatum est, Geminium uictorem episcopum Furnitanorum, qui anno superiore ad synodum uenerat, morbo decessisse. Graue id quidem Cypriano fuit, quod collegam amisisset; sed illud multo grauius, quod simul cognoscerat, ita eum esse uita defunctum, ut Geminium Faustinum presbyterum testamento suo tutorem ante nominaret. Norat enim Cyprianus, iampridem in concilio episcoporum statutum esse , »ne quis de clericis et Dei ministris tutorem uel curatorem testamento suo constitueret.« Cui decreto hec adscripta causa fuerat: »Quando singuli diuino sacerdotio honorati, et in clerico ministerio constituti non nisi altari et sacrificiis deseruire, et precibus  atque orationibus uacare debeant.« Nec uero ignota erat pena, quam iidem episcopi in eos sanxerant, qui legem neglexissent: nam qui censuerant, ne illud cuiquam fas esset, addiderant. »Ac si quis hoc fecisset, non offerretur pro eo, nec sacrificium pro dormitione eius celebraretur. Neque enim, aiebant, apud altare Dei meretur nominari in sacerdotum prece, qui ab altari sacerdotes et ministros uoluit auocare.« Ergo Cyprianus, qui se canonum sacrorum uindicem assertoremque esse oportere, probe meminerat, nichil cunctatus, epistolam ad clerum et plebem Furnis consistentem scripsit, in qua legis ueteris mentione facta sic precipit: »Et ideo uictor, cum contra formam nuper in concilio a sacerdotibus datam, Geminium Faustinum presbyterum ausus si  tutorum constituere, non est quod pro dormitione eius apud nos fiat oblatio, aut deprecatio aliqua nomine eius, in Ecclesia frequentetur, ut sacerdotum decretum religiose et necessarie factum seruetur a nobis, simul et ceteris fratribus detur exemplum, ne quis sacerdotes et ministros Dei altari, eius et Ecclesie uacantes ad seculares molestias deuocet. Obseruari enim de cetero poterit, ne ultra hoc fiat circa personam clericorum, si quod nunc factum est, fuerit uindicatum.« Porro cum Cyprianus nichil de illa legis seueritate remiserit, ne ipse quidem curam suscepisse putandus est coniugis et liberorum Cecilii presbyteri, cuius ipse opera Christianus factus fuerat, et quem tamquam noue uite parentem obseruabat. Scribit quidem de eo Pontius his uerbis : »Denique ille demulsus eius obsequiis, in tantum dilectionis immense merito prouocatus est, ut de seculo excedens, arcessitione iam proxima, commendaret illi coniugem ac liberos suos: ut quem fecerat de secte communione participem, post modum faceret pietatis heredem.« Ceterum ita Cyprianum Cecilio suo satisfecisse crediderim, ut domus eius amore et studio ueluti parens esset, at rei familiaris curatores ac liberorum tutores extra clerum probos uiros idoneosque requireret preficeretque.

u. Nondum annus elapsus erat, cum littere in Africam perlate sunt, Ecclesiam Rome magno in discrimine uersari, ualerianum Aug. qui Christianos antea mire fouebat ,  Macriani, cuius conciliis utebatur, dolo atque fraude alienatum perniciem minitari, multos iam in uincula coniectos esse: edicta in prouincias aduersus Christianum nomen propediem missum iri. Enimuero nunciato tante cladis periculo exanimati multi, ac terrore mortis abiecti: Nec tamen defuere quorum alacritas emineret, et ceterorum uirtutem ad preclara martyria excitaret. Fuit etiam qui a Cypriano scribi aliquid cuperet, quo omnium animi studio inuicte confessionis inflammarentur. Porro Cyprianus, qui hec sponte semper prestabat, ut idonea temporis cohortatione populum erudiret, multo magis rogatus fecit, epistolamque ad Fortunatum emisit, que secunda est »de exhortatione Martyrii,« documentis refertam  sanctissimis, que desidem quemque ac remissum tam felicis exitus desiderio possint accendere. Fecerat autem eius libelli capita duodecim, subiectis unicuique diuinarum Litterarum auctoritatibus que singulorum capitum titulos explicarent confirmarentque, ut haberet quisque paratam ueluti materiam non modo ad legendum ac meditandum, sed etiam ad colloquendum atque scribendum. »Ac ne in longum,« inquit , »sermonem meum extenderem, frater carissime, et audientem uel legentem styli latioris copia fatigarem, compendium feci; ut propositis titulis, quos quis et nosse debeat et tenere, capitula dominica subnecterem, et id, quod proposueram, diuina lectionis auctoritate solidarem: ut non tam tactratum meum uidear  tibi misisse, quam materiam tractantibus prebuisse.« In quo et illud se prospexisse ait, »In exhortatione tam necessaria, que martyres faciat, amputendas esse uerborum nostrorum moras et tarditates, atque ambages sermonis humani subtrahendas, ponenda sola illa, que Deus loquitur, quibus seruos suos ad martyrium Christus hortatur.« Scriptam hanc epistolam ad Fortunatum episcopum Thuccaborensem satis mihi exploratum est. Nam eum Cyprianus »fratrem« appellat, unusque nomine Fortunatus cietur Thuccaborensis inter episcopos, qui Carthaginem nuper ad concilium conuenerant. Sed eiusdem exempla ad alios quoque missa, ut quam multis usui esse posset, recte iudicaueris.



ANNUS CHRISTIANUS CCLuII. CYPRIANO EPISCOPO CARTHAGINIENSI.


I. Rursum Augusti consules facti, ualerianus Iu. Gallienus III. quos iam barbarorum conspirationes et Persarum motus ad bella euocabant. In Urbe tamen manebant, qui ualeriani aduersus Christianos odium susciperent, crudelitatem explerent. Et numerabantur iam Rome martyres qui primi prerepta laurea, uiam ceteris ad celum sanguine suo consignauerant. At in Africa une hactenus priuatorum littere terrorem augebant, nec publice quidquam nunciatum fuerat: ut satis temporis habuisse episcopi uideantur, quod populo ad constantiam cohortando, animisque diuinorum mysteriorum tributione confirmandis impenderent.  Nam hoc in primis cure erat, et hanc maxime causam lapsorum recipiendorum attulerat olim Cyprianus, ne hosti ingruenti inermes obiicerentur. »Nam quomodo,« aiebat , »docemus aut prouocamus eos in confessione nominis sanguinem suum fundere, si eis militaturis Christi saguinem denegamus? Aut quomodo ad martyrii poculum idoneos facimus, si non eos prius ad bibendum in Ecclesia poculum Domini iure communicationis admittimus?«

II. Sed ipsa demum Augustorum edicta ad Aspasium Paternum proconsulem allata Carthaginem sunt, quibus precipiebatur . »Eos,  qui Romanam religionem non colerent, debere Romanas ceremonias recognoscere.« Nec dubium est Paterno prescriptum fuisse, ut episcopos primum atque presbyteros totumque clerum aggrederetur, et quos ex iis repugnantes inuenisset, illico relegaret. Nam et deinde cum ad cedem et sanguinem uentum est, primos episcopos et collegium eorum morti destinatos apparet . Idcirco Carthagine Cyprianus ante alios in arenam descendit, exemplo multis futurus, quo pacto de hoste triumpharent. Hanc sane laudem illi tribuunt Nemesianus et socii confessores, in Epistola qua litteris eius suauissimis respondent : »Scis et ipse,« inquiunt »carissime, nostrum optabile uotum esse, quod te uideamus doctorem et amatorem nostrum  ad coronam magne confessionis peruenisse. Nam quasi bonus et uerus doctor quid nos discipuli secuti apud presidem dicere deberemus, prior apud acta proconsulis prononciasti, et tuba canens, Dei milites celestibus armis instructos ad congressionis prelium excitasti, et in acie prima pugnans spiritali gladio diabolum interfecisti, agmina quoque fratrum hinc et inde uerbis tuis composuisti, ut insidie inimico undique tenderentur et cadaueris ipsius publici hostis neruis concisi calcarentur.« quo mense in custodiam ductus fuerit Cyprianus, a maioribus non accepimus. Sed et ipsum III. kal. septembres productum, in secretario ante proconsulem stetisse, acta proconsularia testantur. Atque hic quidem, postquam Cyprianum in conspectu  habuit, »Exquisiui ergo,« inquit, »de nomine tuo: quid mihi respondes?« Huic uero Cyprianus, quem assidui labores et diuturna disciplina ad eam pugnam instruxerant, »Christianus sum,« respondit, »et episcopus: nullos alios deos noui, nisi in unum et uerum Deum, qui fecit celum et terram, mare et que sunt in eis omnia. Huic Deo nos Christiani deseruimus, hunc deprecamur diebus ac noctibus, pro nobis et pro omnibus hominibus, et pro incolumitate ipsorum imperatorum.« Et cum eum proconsul rogasset, num in eadem uoluntate perseueraret, subiecit, »Bona uoluntas, que Deum nouit, immutari non potest.« Itaque paternus, qui hominis constantiam nosset, missis ambagibus, »poteris,  ergo,« inquit, »secundum preceptum ualeriani et Gallieni exul ad urbem Curubitanam proficisci?« Cui Cyprianus, »proficiscor,« ait, Hic proconsul mandata se habere prefatus non solum de episcopis, uerum etiam de presbyteris, »uolo ergo,« inquit, scire ex te, qui sint Presbyteri, qui in hac ciuitate consistunt. Ad que Cyprianus, legibus uestris bene atque utiliter censuistis, delatores non esse. Itaque detegi et deferri a me non possunt. In ciuitatibus autem suis inuenientur.« Instabat tamen proconsul, »Ego,« inquiens, hodie in hoc loco exquiro.« At Cyprianus contra »Cum disciplina,« inquit, »prohibeat, ut quis se ultro offerat, et tue quoque censure hoc displiceat; nec offere se ipsi possunt, sed a te exquisiti inuenientur.« His acquieuit Paternus, ac  se presbyteros inuenturum dixit. Sed alia quoque ab Augustis sibi mandata esse adiecit. »Preceperunt etiam,« ait, »ne in aliquibus locis conciliabula fiant nec cemetria ingrediantur. Si quis itaque hoc tam salubre preceptum non obseruauerit, capite plectetur.« At Cypriani responsum fuit, »Fac quod tibi preceptum est.« Atque hic finis confessionis eius fuit; nam exinde proconsul cum in exilium deportari iussit.

III. Curubim, oppidum in Mercurii promontorio situm, peruenit Cyprianus post idus septembres, habuitque inter domesticos comites exulem uoluntarium Pontium diaconum , qui postea uitam eius scripsit, cum frustra mortis socius esse concupiisset. Que prima Curubi nox a Cypriano  exacta est, uisum ei dormienti oblatum, quo certa illi spes facta martyrii fuit. Nec ille socios rem celauit, immo accurate omnia, Pontio teste, exposuit his uerbis : »Apparuit mihi,« inquit, »nondum somni quiete sopito, iuuenis ultra modumenormis; qui cum me quasi ad pretorium duceret, uide bar mihi tribunali tum sedentis proconsulis admoueri. Is ut in me respexit, adnotare statim cepit in tabula sententiam, quam non sciebam; nichil enim de me solita interrogatione quesierat. Sed enim iuuenis, qui a tergo eius stabat, admodum curiosus legit quidquid fuerat adnotatum, et quia inde uerbis proferre non poterat, nutu declarante monstrauit quid in litteris tabule illius haberetur. Manu enim expansa et complanata ad spate modum, ictum solite  animaduersionis imitatus, quod uolebat intelligi, ad instar liquidi sermonis expressit. Intellexi sententiam passionis futuram. Rogare cepi et petere continuo, ut dilatio mihi uel unius diei prorogaretur, donec res meas legitima ordinatione disponerem. Et cum preces frequenter iterassem, rursus in tabula ceperat nescio quid adnotare. Sensi tamen de uultus serenitate iudicis mentem quasi iusta petitione commotam. Sed et ille iuuenis, qui iamdudum de passionis indicio, gestu potius quam sermone prodiderat, clandestino identidem nutu concessam dilationem, que in crastinum petebatur, contortis post inuicem digitis significare properauit. Ego, quamuis non esset lecta sententia, etsi de  gaudio dilationis accepte leto admodum corde gauderem; metu tamen interpretationis incerte sic tremebam, ut reliquie formidinis cor exultans adhuc toto pauore pulsarent.« At uero euentus ostendit, diem illum, qui ei rebus ordinandis concedebatur, annum esse, quo exacto Cyprianus martyrium suum eodem die, qui fuit XuIII kal. octobres, consummauit. Res autem, quas ille ante ordinare cupiebat, ad egentium solatium et confessorum curam et Ecclesie summam pertinebant: quas idem partim per epistolas, partim eorum opera, qui ad eum frequentes itabant, maximo omnium bono expediuit.

Iu. Iam uero dum Curubi Cyprianus exsulabat, non Carthagine solum, sed aliis passim in urbibus episcopi, presbyteri, diaconi ad tribunalia rapiebantur,  quos iudices, simul atque Christianos se esse professi erant, ad metalla damnabant: que id temporis fodine marmoris erant, quale in Numidia potissimum effodi solebat, unde tot adhuc in urbe Numidice Columne sunt, quas hospes miratur . Exstant uero que eam acerbitatem testentur, littere Cypriani scripte »Nemesiano, Felici, Lucio, alteri Felici, Licteo, Polliano, uictori, Iaderi, Datiuo cepiscopis, item compresbyteris et »diaconibus et ceteris in metallo constitutis:« quorum etiam erumnas sic describit, ut proxime felicitatis comparatione eleuare conetur. »O pedes,« inquit , »feliciter uincti, qui non a fabro, sed a Domino resoluuntur! O pedes feliciter uincti, qui in itinere salutari ad Paradisum diriguntur! O pedes  in seculo ad presens ligati, ut sint semper apud Dominum liberi! O pedes compedibus et trauersariis interim cunctabundi, sed celeriter ad Christum glorioso itinere cursuri! Quantum uult hic uel inuida crudelitas uel maligna nexibus uos suis et uinculis teneat, cito a terris et penis istis ad celorum regna uenietis. Non fouetur in metallis lecto et culcitris corpus, sed refrigerio et solatio Christi fouetur. Humi iacent fessa laboribus uiscera, sed pena non est cum Christo iacere. Squalent sine balneis membra situ et sorde difformia, sed spiritualiter intus abluitur, quod foris carnaliter sordidatur. Panis illic exiguus, at non in solo pane uiuit homo, sed in sermone Dei. uestris algentibus deest, sed qui Christum induit, et uestitus abundanter  et cultus est. Semitonsi capitis capillus horrescit, sed cum sit caput uiri Christus, qualecumque illud caput deceat necesse est, quod ob Domini nomen insigne est.« Dolere autem eos angique suspicatus, quod in ergastulo illo sacris operari non possent, eam quoque molestiam luctumque abstersit: Sed nec,« inquit, »in illo, fratres dilectissimi, aliqua potest aut religionis aut fidei iactura sentiri, quod illic nunc sacerdotibus Dei facultas non detur offerendi et celebrandi sacrificia diuina. Celebratis immo atque offertis sacrificium Deo et pretiosum pariter et gloriosum, et plurimum uobis ad retributionem premiorum celestium profecturum:« et que deinceps. Porro inuicti illi confessores apud »Metallum  Siguense« commorari se dicunt ; id est prope Sigum Numidie oppidum inter Macomadiam et Cirtam: et ipsi sane episcopi omnes Numidici erant, et concilio Carthaginensi biennio ante interfuerant, Nemesianus Tubuniensis, Felix Bagaiensis, Tucius Tebestinus, Felix Bamaccorensis, Licteus Gimellensis, Pollianus Mileuitanus, uictor Octauensis, Iader Midilensis, Datiuus Badiensis, quos omnes in commentario, quem Annalibus preposuimus, recognoscere possis.

u. Hactenus in episcopos et clerum ethnicus furor eruperat. uerum breui in populum quoque facile redundauit. Nam quia, ut Aspasius proconsul Carthagine eduxerat, sanctione sua Augusti uetabant, ne conciliabula fierent, ne ue quis cemeteria ingrederetur,  multos eo nomine accusati necesse fuit, et illustri confessione defunctos in custodiam duci. Quo pertinent que Cyprianus episcopus confessoribus ad Metallum Siguense scribit: »Denique exemplum,« inquit , »uestrum secuta multiplex plebis portio confessa est uobiseum pariter, et pariter coronata est, connexa uobis uinculo fortissime caritatis, et a prepositis suis, nec carcere nec metallis separata. Cuius numero nec uirgines desunt, quibus ad sexagenarium fructum centenus accessit, quousque ad celestem coronam gloria gemina prouexit. In pueris quoque uirtus maior etate, annos suos confessionis laude transcendit, ut martyrii uestri beatum gregem et sexus et etas omnis ornaret.« Hec Cyprianus Curubi ad  confessores scripserat, que maximo illis solatio fuere. Ceterum non litteras ille tantum, sed suppetias etiam ferendo dederat, quas ii sane se recepisse, epistola ad Cyprianum missa , peramenter profitentur. »Agunt ergo,« inquiunt, »tibi nobiscum damnati maximas apud Deum gratias, Cypriane dilectissime, quod litteris tuis laborantia pectora recreasti, fustibus uulnerata membra curasti; compedibus pedes ligatos resoluisti, semitonsis capitis capillaturam adequasti, tenebras carceris illuminasti, montes metalli in planum deduxisti, naribus etiam fragrantes odores imposuisti; et tetrum odorem fumi exclusisti. Fecit autem et prosecutum ministerium tuum et Quirini dilectissimi nostri, quod per Herennianum hypodiaconum et Lucianum  et Maximum et Amantium acolytos distribuendum misisti, quecumque necessitatibus corporum defuerant expediri.« Quis ille Quirinus fuerit, qui studium suum cum Cypriano iungebat, ut confessoribus largius subueniretur, minus exploratum est: nisi ille habendus sit, cui Cyprianus libros Testimoniorum aduersus Iudeos inscripserat: quem ciuem Carthaginensem satis locupletem et Cypriani ueterem amicum fuisse crediderim. Illud quoque obscurum est, qualem confessores illi exitum habuerint. Maiorem partem in ergastulo obiisse, ueri mihi simili uidetur. Nam cum Cyprianus pecuniam eo rursum submisisset, tres tantum episcopi responderunt, Felix, Iader, Pollianus , nulla de  sociis mentione facta, quod antea ad eum de illorum morte fortasse scripserant. Ceterum exstant et Lucii episcopi littere ad Cyprianum gratias et suo et fratrum nomine agentis , quod muneris aliquid ad eos cum Quirino transmisisset. Quare suspicari etiam licet, confessores numero auctos in plura subinde ergastula diuisos esse, ac propterea in eorum litteris nomina episcorum desiderari, quod semel amplius non essent. At quicumque demum tantorum confessorum uite sit finis impositus, iam ab Adonis temporibus Ecclesie Romane Iu Idus septembres memoriam eorum honorat, et »gloriose confessionis agonem consummasse« testatur. Ad hec ipsa tempora referendum puto Timotheum diaconum, qui in Mauritania diu carceri inclusus, deinde igne ambustus,  martyrium fecit. Multis nunc laudibus non Latini modo, sed etiam Greci, efferunt in fastis suis XIu kal. ianuarias.

uI. Quod reliquium est, in tanto Africe tumultu stationem suam Cyprianus Curubi sic agebat, ut animo, cogitatione, officiis, opera adesse uideretur, ubicumque Christianos calamitas premeret, et aduersariorum odia in discrimen adducerent. Et epistolas quidem eius per paucas habemus, sed ab eo permultas per Africam uniuersam scriptas esse fatendum est, cum litteras ab eodem in Italiam quoque missas constet  ad Augustinum et Felicitatem, qui Capue id temporis defuncti sunt. Idem et opusculum ad martyres emisisse putatur, aliud ab eo, quod superius commemorauimus,  »de Exhortatione Martyrii« appellatum. Nam Pontius, qui de eo meminit, aliud indicare se ostendit, cum addit , »quis denique tot confessores frontium notatarum secunda inscriptione signatos; et ad exemplum martyrii superstites reseruatos, incentiuo tube celestis animaret?« Certe in epistolis Cypriani, que exstant, stigmatici non memorantur: que fortasse nota confessoribus serius inusta est, postquam opere intermisso, domum quisque suam redire iussi sunt.



ANNUS CHRISTIANUS CCLuIII. CYPRIANO EPISCOPO CARTHAGINIENSI.

I. Consules fuere M. Aurelius Memmius Tuscus, Pomponius Bassus: quo tempore ualerianus peragrato  Illyrico Byzantium peruenerat: Rome autem prefectura urbis fungebatur Cornelius secularis. Interea Cyprianus, Curubi etiamtum exulans, optatum martyrii sui diem cupide exspectabat, et Ecclesie simul, quantum fas erat, et omnium egentium et calamitosorum curam gerebat. Enimuero dum res Christianorum mitius se habere uiderentur, Aspasio Paterno proconsuli successor datus est Galerius Maximus. Hic ut Carthaginem uenit, Cyprianum Curubi reuocauit, et in hortos urbi proximos, secedere iussit, quos ille quidem Christianus factus uendiderat, ut redactam pecuniam egenis distribueret, at postea ab eo, opinor, qui emerat, sic testamento relictos iam receperat. Illic tamquam in custodia libera sic manebat,  ut de ecclesie sue statu certior quotidie fieret, haberetque de familiaribus obsequio paratos, qui ad eius nutum quo uellet proficiscerentur. Itaque cum scire maxime cuperet, quid Rome ageretur, Ecclesieque illius que uices essent, facile inuenit, qui Romam illico nauigarent, ac breui certa referrent. Que idem subinde cum iam in Africa quoque clerici in primis »sub ictu agonis,« ut ipse aut constituti essent, ad successum episcopum Abbir Germaniciane sic scripsit  »Sciatis autem eos uenisse quos ad Urbem propter hoc miseram, ut quomodocumque de nobis rescriptum fuisset, exploratam sibi ueritatem ad nos perferrent. Multa enim uaria et incerta opinionibus uentilantur que autem sunt in uero, ita se habent: Rescripsisse ualerianum ad senatum,  ut episcopi et presbyteri et diacones in continenti animaduertantur. Senatores uero et egregii uiri et equites romani, dignitate amissa, etiam bonis spolientur, et, si ademptis facultatibus Christiani esse perseuerarint, capite quoque mulctentur: matrone uero ademptis bonis in exilium relegentur: Cesariani autem, quicumque uel prius confessi fuerant, uel nunc confessi fuerint, confiscentur, et uincti in Cesarianas possessiones descripti mittantur.« Atque hec quidem ad Urbem potissimum pertinebant, in qua sane ante alios Xystus mactatus fuerat. »Xystum autem,« inquit, »in cemetrio animaduersum sciatis octauo iduum Augustarum die, et cum eo diacones quatuor. Sed et huic persecutioni quotidie insistunt prefecti in urbe; ut si qui sibi oblati fuerint, animaduertantur,  et bona eorum fisco uindicentur.« Sed paria mandata ualerianus ad presides prouinciarum iam dederat, de quibus ad senatum eodem tempore scripserat, que tunc aut perferebantur Carthaginem, aut perlata iam erant. »Subiecit etiam,« inquit, ualerianus imperator, »orationi sue exemplum litterarum, quas ad presides prouinciarum de nobis fecit, quas litteras quotidie speramus uenire, stantes secundum fidei firmitatem ad passionis tolerantiam, et exspectantes de ope et indulgentia Domini uite eterne coronam.«

II. Hec Cyprianus ex hortis suis ad Successum scripserat, que ille ceteris collegis et omnibus ecclesiis transmitteret; cum Galerius proconsul Uticam se contulit, initium illic cedis et animaduersionis in Christianos  facturus. Id ut resciuit Cyprianus, qui hoc habebat in uotis, ut in media ecclesia sua, et iis-coram, quos ipse ad martyrium instituerat, prior uitam profunderet, egre admodum ferens, eripi sibi, ut extremum illud ecclesie sue exemplum relinqueret, concilium secedendi cepit, quamdiu proconsul Carthagine abesset, deque hoc ipso concilio, e latebris quas petierat, postremas ad ecclesiam suam litteras mittens, rationem sic reddidit : »Cum perlatum,« inquit, »ad nos fuisset, fratres karissimi, commentarios esse missos, qui me Uticam perducerent, et consilio carissimorum persuasum esset, ut de hortis nostris interim secederemus, iusta interueniente causa consensi, eo quod congruat, episcopum  in ea ciuitate, in qua Ecclesie Dominice preest, illic Dominum confiteri, et plebem uniuersam prepositi presentes confessione clarificari. Quodcumque enim sub illo confessionis momento confessor episcopus loquitur, aspirante Deo ore omnium loquitur. Ceterum mutilabitur honor ecclesie nostre tam gloriose, si ego episcopus alterius ecclesie prepositus, accepta apud Uticam super confessione sententia, exinde martyr ad Dominum proficiscar: Quandoquidem ego et pro me et pro uobis apud uos confiteri et ibi pati et exinde ad Dominum proficisci, orationibus continuis deprecer, et uotis omnibus exoptem et debeam. Exspectamus ergo hic in secessu abdito constituti aduentum proconsulis Carthaginem redeuntis, audituri ab eo, quid imperatores super  Christianorum laicorum et episcoporum nomine mandauerint, et dicturi quod ad horam Dominus dici uoluerit.« Hactenus Cyprianus qui et suos hortari postremum non destitit, ut eorum memores, que sepe ab ipso audierant; quietem et tranquillitatem tenerent, cauerentque ne cui periculum crearent; neue quispiam ad tribunal Ethnicorum se ultro offerret.

III. At uero Utice proconsul, cum Cyprianus non inueniretur, haud diu secures otiosas esse passus est. Erant Utice in uinculis Christiani numero trecenti, indidem multi aut ex uicinis urbibus, multi etiam Carthaginenses; nam eos Prudentius Cypriani discipulos appellat . Ex utroque sexu et ex omni etate fuisse, legimus in ueteri sermone, qui diu Augustini pretulit nomen.  Porro auctor idem et mortis genus describit: »Non senex,« inquit , »annis iam uergentibus fractus, marcescente iugulo, tremulam ceruicem subtraxit: non anus sexu, etate confecta, dextram cruenti percussoris effugit: non iuuenes a corona uite huius dulcedo reuocauit. Non expirantium membra palpitantium paruulorum cruentus percussor perhorruit: sed si qui forsitan infantum maternis uberibus inhiantes ferrum potuerunt persequentis euadere, oppressi ruina cadauerum maternos inter dulces obiere complexus.« Sed Prudentius fama se accepisse ait , martyres illos, cum ara hinc posita, inde fossa calcaria fumante, aut sacrificare diis, aut se uiuam in calcem mittere iuberentur, alacres rapido cursu simul trecentos  prosiluisse, et calce omnes assumptos, »Massam candidam« exinde esse appellatos: idque Ado etiam recepit, et in martyrologium suum transtulit . Ceterum Augustinus hunc eorum exitum ignorauit, et in sermone, quem habuit  »in Natali martyrum Masse candide« hanc appellationis eiusmodi causam attulit: »Massa,« inquit, »dicta est de numeri multitudine, candida de cause fulgure.« ueri autem mihi simile uidetur, famam, que ad aures Prudentii uenerat, inde ortam, quod cadauera martyrum in fossam illam calcariam coniecta essent, quo citius absumerentur. At diu mansit, apud Carthaginenses in primis, eorum memoria, quam, ut ex  calendario ecclesie illius apparet, post idus augustas celebrabant: manet in Ecclesia Romana, que iam diu IX kal. septembres honorat, olim Xu kal. eosdem recolebat.

Iu. Uticam demum tot cedibus funestam reliquit proconsul, ac se ualetudinis causa in suburbanum Carthaginis contulit, quem locum Sextum appellabant. Nec segnior Cyprianus et latebris suis in hortos rediit. »Conueniebant interim,« inquit Pontius , »plures egregii et clarissimi ordinis et sanguinis, sed et seculi nobilitate generosi, qui propter amicitiam eius antiquam secessum subinde suaderint; et ne parum esset nuda suadela, etiam loca, in que secederet, offerebant. Ille uero iam mundum, suspensa ad celum mente, neglexerat, nec  suadelis blandientibus annuebat.« Inter hec, cum nil iam aliud, quam exoptatum uite finem cogitaret, et religandi tempus adesse gauderet, ut liber iam ac beatus celestem in patriam perueniret: »Repente,« ut in actis eius legimus, »idibus septembris Tusco et Basso coss. uenerunt ad eum principes duo, unus strator officii Galerii Maximi proconsulis, et alius equistrator a custodiis eiusdem officii: qui et in curriculum eum leuauerunt, in medioque posuerunt, et in Sexti perduxerunt.« Nec tamen eo die proconsul Cyprianum coram produci uoluit, sed in crastinum reiecit, qui diei illius anniuersarius erat, quo Curubi per uisum de martyrio suo certa significatione cognouerat. Deductus autem est ad Stratorem in proximum uicum, qui Saturni dicebatur, inter »ueneream  et Salutariam,« quas celebres eius tractus uias fuisse crediderim, et apud eum hospitatus est. Hec ut Carthagini uulgata Christiani resciuere, eo prope omnes, in parentis publici discrimine anxii sollicitique, conuolarunt: quorum in eo uico ante stratoris edes tanta erat frequentia, ut Cyprianus puellas, que simul aduenerant, pro foribus pernoctantes a certis uiris custodiri preceperit. Postero die, quo Galerius commentarienses suos et reliquam apparitorum lictorumque turbam ad Sextum adesse iusserat, Cyprianus demum coram eo oblatus est. Sedebat proconsul pro tribunali in atrio Sauciolo, sic enim a Sontium supplicio appellabant , stabat e regione Cyprianus, in quem omnium ora conuersa erant. Enimuero proconsul,  coniectis in eum oculis, »Tu es, inquit, Thascius Cyprianus ?« Unde nempe eum e gente Thascia fuisse nouimus. Cui Cyprianus cum respondisset, »Ego sum,« ille addidit: »Tu papam te sacrilege mentis hominibus prebuisti?« ad hec rursum Cyprianus. »Ego,« inquit: At proconsul adiecit: »Iusserunt te sacratissimi imperatores ceremoniari.« Cyprianus, »contra, non facio.« Ille uero, »consule tibi, ait.« Cui Cyprianus, »fac quod tibi preceptum est, in re tam iusta nulla est consultatio.« Tum proconsul, de more assessores suos in consilium adhibuit, et cum de damnatione Cypriani inter eos conuenisset, mox idem, antequam sententiam ex tabella recitaret, prefectionem dixit eiusmodi,  que quantum contumeliosa erat, tantum sanctissimi episcopi perpetuos labores et constantem uirtutem extollebat. »Diu,« inquit, »sacrilega mente uixisti, et plurimos nefarie tibi conspirationis homines aggregasti, et inimicum te diis Romanis et sacris legibus constituisti, nec te pii et sacratissimi principes ualerianus et Gallienus Augusti, et ualerianus nobilissimus Cesar ad sectam ceremoniarum suarum reuocare potuerunt. Et ideo cum sis nequissimorum criminum auctor et signifer deprehensus, eris ipse documento his, quos scelere tuo tecum aggregasti: Sanguine tuo sancietur disciplina.« Atque hec prefatus, decretum sic pronuntiauit: »Thascium Cyprianum gladio animaduerti placet.« Ultima uero Cypriani uox fuit, »Deo gratias.«

 u. Hic tota Christianorum multitudo grauiter ingenuit, auditique qui dicerent: »Et nos cum ipso decollemur.« Ut autem Cyprianus foris ad patentem aream duci cepit, magno eum tumultu omnes prosecuti sunt, ut exitum cominus spectare possent; at latus eius centuriones et tribuni tegebant, et militum corona stipabat . Nondum ad martyrii locum uentum erat, et multi iam in arbores ascenderant, cetera turba circa aream astabat. Tum Cyprianus in mediam progressus , rufam, quam gerebat, lacernam deposuit, ac flexis genibus, et capite inclinato, preces Deo tacitus fudit. Mox et dalmaticam exuit, ac diaconis tradidit, ipse in linea ueste speculatorem aperiens: qui ut adfuit, ad suos conuersus Cyprianus  aureos illi uiginti quinque dari iussit: iamque uitta sibi oculos texit, quam obligare ipse cum non posset, Iulianus presbyter et Iulianus hypodiaconus manu ipsi constrinxerunt, supponentibus interea aliis linteamina et sudaria, quibus martyris cruorem exciperent. Ita sacrum illud caput amputatum est, quod ecclesie Carthaginensis maximum decus et summum presidium fuerat. Iacuit in publico exanime corpus ad noctem usque, ethnicis ipsis ad contemplandum undique confluentibus. Inde per noctem sublatum Christiani magna pompa in triumphi morem, cereis et facibus prelucentibus, ad areas Macrobii Gandidiani procuratoris deduxerunt, que erant in uia Mappaliensi iuxta piscinas. In eo deinde loco insignis honori eius edes dicta est; nec minus celebris alia condita ad ipsam aream, ubi martyrium consummauerat,  de quibus alibi  a nobis dictum est. »Sic demum perfectum esse,« ait Pontius , »ut Cyprianus in ciuitate ipsa, in qua taliter uixerat, et in qua prior fecerat multa preclara, prior etiam sacerdotii celestis insignia glorioso cruore decoraret.« De gloria eius apud posteros quid me attinet dicere, cum orbem uniuersum peragrata sit, nec plaga ulla inueniri possit, ad quam nomen Cypriani non peruenerit? Iuuat tamen ex heptametro Prudentii carmine postremos uersus  ascribere, qui eam nobis gloriam perantiquam lateque diffusam representant :

Fleuit obire uirum mesta Africa, quo docente facta est
Cultior, eloquio cuius sibi docta gloriatur.
Mox tumulum lacrymans struxit, cineresque consecrauit.
Desine flere bonum tantum: tenet ille regna celi,
Nec minus inuolitat terris, nec ab hoc recedit orbe:
Disserit, eloquitur, tractat, docet, instruit, prophetat.
Nec Lybie populos tantum regit, exit usque in ortum
Solis et usque obitum. Gallos fouet, imbuit Britannos,
Presidet Hesperie, Christum serit ultimis Iberis.
Denique doctor humi est, idem quoque martyr in supernis:
Instruit hic homines, illinc pia dona dat patronus.
Martyris sanctissimi reliquias seruauit Africa ad annum DCCCuI, quo eas legati imp. Caroli Aug. in Gallias transtulerunt .

uI. A Cypriani morte quietis parum admodum Carthagine fuit, quippe haud multo post Galerius  Maximus proconsul diem obiit supremum , qui Christianis infensus omnia rursus terrore impleuit, et popularis quoque tumultus auctor, inde Christianorum uexandorum causas quesiuit. Itaque de successore Cypriani designando nulla intra annum deliberatio, nullusque conuentus haberi potuit. Quod et Rome pari ratione contigit: non Xysti loco, qui martyr hoc anno decesserat, non nisi integrum fere post annum Dionysius renunciatus est.




CIRCA ANNUM DOMINI CCLuII.
SANCTUS PONTIUS DIACO CARTHAGINIENSIS.





PROLEGOMENA. AUCTORE D. GOTHOFR. LUMPER.




ARTICULUS PRIMUS. [De sancto Pontio, auctore uite sancti Cypriani.


I. Diuus Hieronymus inter auctores ecclesiasticos  recenset Pontium, qui sanctissimi presulis Carthaginiensis Cypriani uiri admirandi, non solum martyrii acta, sed etiam reliqua ipsius uite gesta, ex quo saltem Christi fidem amplexus est, litteris consignauit, cuius diaconus fuerat. Hieronymo concinit Honorius Angustodunensis  . Nonnulli uiri docti, et inter alios Rigaltius uidentur dubitasse, num hoc opus esset supposititium: et certe fatendum est, inquit Dupinius  , tanta cum eloquentie affectatione scriptum esse, ut in falsitatis suspicionem uenire posset, nisi illud Hieronymus pro genuino agnouisset.  Sed post huius docti Patris testimonium de eo non uidetur posse dubitari.

II. Gente, ut uidetur, Afer, diaconus Cypriani in ecclesia Africana, eiusque in omnibus uite certaminibus comes fuit. Amplius quidquam de eo non constat, quamquam acta Pontii, a ualerio, ut aiunt, eius contubernali Cypriani itidem diacono consignata habentur apud Baluzium  . Nomen eius Martyrologio Romano est adscriptum die uIII martii  , et ex illis actis profecisse Trithemium, Pontii gesta enarrantem, Fabricius ad Hieronymum  monuit. Quamdiu post S. Cypriani martyrium superstes fuerit Pontius nusquam legimus, inquiunt Bollandiste  , nec  quo mortis genere finierit uitam. Nemo consummatum martyrio, quod meminerimus, tradit. Nam ridiculum est, pergunt iidem, quod Iacobus Philippus Bergomensis in supplemento Chronicorum libro uIII, ad annum 259, in hunc modum scribit: »Pontius autem ipsius Cypriani presbyter, uir sufficienter eruditus, et in diuinis declamationibus egregie doctus, tempestate hac post Cypriani mortem in Gallias ueniens, apud Cymellam urbem martyrii palmam adeptus est. Ipse enim sua predicatione et industria duos Philippos imperatores ad Christum conuerterat, et inter cetera, ut premissum est, egregium uolumen de uita et passione magistri et patris sui Cypriani post se reliquit. Et cum sanctus habitus sit, eius festum II idus maii celebratur  .« Qua narratione  confunditur hic Pontius diaconus cum altero Pontio martyre, cuius agitur XIu maii memoria; quod post Aubertum Mireum  annotarunt Ruinartius  et Ceillierius  .



ARTICULUS II. Pontii diaconi Scripta.

III. Exstat huius Pontii de uita et Passione S. Cypriani narratio, que eo fidelior et certior, ut uerbis Ruinartii utar  habenda, quod ei, ut plurimum interfuerat, et que coram positus uiderat, et audierat, ab eo referantur. Sic enim ipse, Cypriani comes indiuiduus, narrationem suam claudit  : »Inter gaudium passionis et remanendi dolorem, in partes diuisus animus, et angustum nimis pectus affectus duplices onerant. Multum ac nimis multum de eius  gloria exulto: plus tamen doleo, quod remansi.« Ut proinde Pontii libellus, quem »cultissimum uolumen« appellat Scaliger  uel eo saltem nomine plurimi ducendus uideatur, quod eius auctor testis fuerit, licet in rebus enarrandis stylo fortasse comptiori usus, quam ut historicum deceat.

Iu. Atque ita quidem iure censuerunt de sancti huius diaconi opusculo uiri doctissimi, Baronius inprimis, sic inquiens  : »Eadem acta a nobis superius sepe citata, ac pariter recitata, eque fulciuntur testimonio Augustini eadem in sua tractatione in natali die S. Cypriani attextentis, que itidem recensuit Pontius diaconus. Sed etsi nulla ab aliis suppeterent testimonia, ipsa sibi certam atque sinceram  in omnibus suo candore fidem uindicant.« Hec maximus annalium Ecclesie parens. Neque aliter Bollandiani   . At Rigaltius leui admodum fundamento non solum subdubitare de Pontiane historie fide, sed eam etiam eleuare uisus est. Scribit enim  Pontium rhetorice dictionis gratiam magis, quam narrationis historice diligentiam fuisse consectatum: preterea ipsum de gestis sanctissimi uiri, que sunt eius epistolis comprehensa, nichil attigisse: atque illud precipue queritur, ab eo fuisse omissum, quod de se ipso scribit S. Cyprianus  ; nimirum sanctum martyrem, cum rescisset se a frumentariis requiri, tantisper latuisse. Quin eo processit uir criticus, ut istiusmodi iudicium proferre non dubitarit  : »Hanc,« inquit, »de Cypriani martyrio narrationem: ut est breuissima, sic etiam esse antiquissimam arbitramur. Plurima Pontius pio erga suum  episcopum affectu, rhetorica libertate ingeniose commentus est. Multa etiam alii pro captu quisque suo adiecerunt aliena seculo, aliena personis, quedam etiam detraxerunt ualde bona; ut iam pauca supersint, que prestare possimus sincera  .« Hec ille, uerbis utor Labbei  prepostero nouitatis studio in detrimentum catholice ueritatis: que falsissima arbitror, et sancti Hieronymi, qui »egregium uolumen,« quale modo omnes Catholici eruditione prestantes agnoscunt, de uita et Passione Cypriani ab eo relictum testatus est, auctoritati certissime, atque omnium bonorum de Pontii sanctitate ac fide opinioni implacabiliter pugnantia. Est enim sincerissimum illud opusculum, ac prime inter antiqua ueterum martyrum acta, siue uitas atque elogia  dignationis. Quod si hec uita cuipiam cordato in suspicionem ueniat, suspecta pariter erunt et alia acta queuis et ipse sancti Augustini sermo de Cypriano uenerande antiquitatis eximium . Hactenus uir doctus. Que latius uideas apud Bollandianos  diducta.



ARTICULUS III. De Actis Pontiane historie subiectis, et quid cure in utrisque edendis adhibitum fuerit a uiris doctis.

Iam uero de Actis illis, que pontii opusculo passim adtexuntur, accipe Cl. Ruinartii iudicium, inquit Gallandius  cuius editionem typis excudendam curauimus  . »Acta passionis S. Cypriani,  prout ea nunc habemus, duplicem ipsius coram proconsule confessionem continent, ex ipsis Actis publicis excerpta, que a S. Augustino uisa lectaque fuisse constat ex eius Sermone 309 nouissime editionis, cum is fere totus ex horum Actorum uerbis contextus sit. Quanti uero eiusmodi Acta a fidelibus facta fuerint, illud argumento est, quod, Cypriano etiam superstite, iam prime eius confessionis Acta in omnium manibus haberentur. Id, preter Pontium, Nemesianus, aliique martyres in metallo constituti, asserunt in epistola, que est inter Cyprianicas noue editionis LXXuII, Pamelii LXuIII, Quasi bonus, inquiunt, et uerus doctor, quid nos discipuli secuti apud presidem dicere debemus, prior apud Acta proconsulis pronuntiasti, et tuba canens Dei milites celestibus armis  instructos ad congressionis prelium excitasti. Hec porro Actis iis adiunctis, que in extrema confessione, et ipsa morte contigerant, in unum fasciculum a fidelibus  redacta; simul cum Pontii libello de Cypriani uita ad nos usque peruenerunt; eaque omnia ipsius sancti Cypriani operibus prefixa sunt in editione Oxoniensi  .

»Utraque autem ad nonnullos codd. mss. rursus exacta hic denuo exhibemus; uitam quidem ad duos optime note, et antiquitatis uenerande codd. collatam, quorum unus sancti Petri Fossatensis annos 800 superat, alter uero ex Floriacensis monasterii celebri olim Bibliotheca annos 600, uidetur preferre: Acta uero proconsularia in plurimis quidem codicibus etiam antiquissimis reperta, sed in paucis pura et omnino sincera; quorum uarietates si qua obseruatione digna occurrent in notis apponemus.« Hactenus uir. Cl. Ruinartius.





DE uITA ET PASSIONE SANCTI CAECILII CYPRIANI EPISCOPI CARTHAGINENSIS ET MARTYRIS, PER PONTIUM DIACONUM. *



[2Kb] CAPUT PRIMUM. Auctor rationes scribendi exponit. Acta Martyrum olim diligenter litteris fuisse consignata perhibet.


CYPRIANUS, religiosus antistes ac testis Dei gloriosus, tametsi multa conscripsit, per que memoria digni nominis superuiuat; etsi eloquentie eius ac Dei gratie larga fecunditas ita se copia et ubertate sermonis extendit, ut usque in finem mundi fortasse non taceat: tamen, quia operibus eius ac meritis etiam hec prerogatiua debetur [a 1Kb] , ut exemplum suum in litteras digeratur, placuit summatim pauca conscribere: non quod aliquem [b 1Kb] uel gentilium lateat  tanti uiri uita, sed ut ad posteros quoque nostros incomparabile et grande documentum in immortalem memoriam porrigatur. Certe durum erat, ut, cum maiores nostri plebeiis et catechumenis, martyrium consecutis tantum honoris, pro martyrii ipsius ueneratione, dederint [c 1Kb] , ut de passionibus eorum multa, aut, prope dixerim, pene cuncta conscripserint, ut ad nostram quoque notitiam qui nondum nati fuimus peruenirent, Cypriani tanti sacerdotis et tanti martyris passio preteriretur, qui et sine martyrio habuit que doceret, et [d 1Kb] que dum uixit gesserit, non paterent. Que quidem tanta atque tam magna et mira sunt, ut magnitudinis contemplatione  deterrear, ac imparem me esse confitear ad proferendum digne pro meritorum honore sermonem, nec posse sic prosequi facta tam grandia, ut quanta sunt, tanta uideantur: nisi quod numerositas gloriarum [a 1Kb] sibimet ipsa sufficiens, alieno preconio non eget. Accedit ad cumulum, quod et uos de eo multum, aut, si fieri potest, totum desideratis audire, concupiscentes ardore flagranti uel facta eius cognoscere, etsi interim uiua uerba tacuerunt. In qua parte si dixero nos opibus facundie [b 1Kb] defici, minus dico. Facundia enim ipsa deficit [c 1Kb] digna facultate, que desiderium uestrum pleno spiritu satiet. Ita utrimque [d 1Kb] grauiter urgemur: siquidem ille nos uirtutibus suis onerat, uos nos precibus [e 1Kb] fatigatis.



[1Kb] CAPUT II. Que a Cypriano post baptismum facta sunt, enarrat. Continentia necessaria. Alie Cypriani uirtutes.


Unde igitur incipiam? unde et exordium bonorum eius aggrediar, nisi a principio fidei, et natiuitate celesti? Siquidem hominis Dei facta non debent aliunde numerari, nisi ex quo Deo natus est. Fuerint licet studia, et bone artes deuotum pectus imbuerint, tamen illa pretereo. Nondum enim ad utilitatem nisi seculi [f 1Kb] pertinebant. Postquam et sacras Litteras didicit, et mundi nube discussa, in lucem sapientie spiritalis emersit, si quibus eius interfui, si qua de antiquioribus [g 1Kb] eius operibus comperi, dicam: hanc tamen petens ueniam, ut quidquid minus dixero , ignorantie mee potius quam illius glorie derogetur. Inter fidei sue prima rudimenta nichil aliud credidit Deo dignum, quam si continentiam tueretur. Tunc enim posse idoneum fieri pectus et sensum ad plenam ueri capacitatem peruenire [h 1Kb] , si concupiscentiam carnis robusto atque integro sanctimonie uigore [i 1Kb] calcaret. Quis umquam tanti miraculi meminit? Nondum secunda natiuitas nouum hominem splendore toto diuine lucis oculauerat [i 1Kb] , et iam ueteres ac pristinas tenebras sola lucis paratura uincebat. Deinde, quod maius est, cum de lectione diuina quedam iam non pro conditione nouitatis, sed pro fidei festinatione didicisset, statim rapuit  quod inuenit promerendo Deo profuturum. Distractis  rebus suis ad indigentiam pauperum sustentandam [k 1Kb] , tota predia pretio [l 1Kb] dispensans, duo bona simul iunxit, ut et ambitionem seculi sperneret, qua perniciosius nichil est, et misericordiam quam Deus etiam sacrificiis suis pretulit, quam nec ille  qui legis omnia mandata seruasse se dixerat, fecit, impleret; et prepropera uelocitate pietatis, pene ante cepit perfectus esse quam disceret. Quis, oro, de ueteribus hoc fecit? quis de antiquissimis in fide senibus, quorum mentes et aures per plurimos annos diuina uerba pulsauerant, tale aliquid impendit, quale adhuc rudis fidei homo, et cui nondum forsitan crederetur, supergressus uetustatis etatem, gloriosis et admirandis operibus perpetrauit? Nemo metit statim ut seuit: nemo uindemiam de nouellis  scrobibus expressit: nemo adhuc umquam de nouiter plantatis arbusculis matura poma quesiuit. In illo omnia incredibilia [m 1Kb] cucurrerunt. Preuenit, si potest dici , preuenit, inquam, tritura sementem [n 1Kb] , uindemia palmitem, poma radicem [o 1Kb] .



[1Kb] CAPUT III. Ad sacros ordines cito promouetur. Sanctos sibi imitandos iungiter proponit

Aiunt Apostoli littere , debere neophytos preteriri, ne stupore gentilitatis nondum fundatis sensibus adherente, aliquid in Deum nouitas inerudita peccaret. Ille fuit primus et, puto, solus  exemplo, plus fide posse quam tempore promoueri. Sed et si in Apostolorum Actis  eunuchus ille describitur, quia toto corde crediderat, a Philippo statim tinctus, non est similis comparatio. Ille enim et Iudeus erat, et de templo Domini ueniens prophetam legebat Isaiam, et sperabat in Christo, etsi nondum eum uenisse crediderat: hic de imperitis gentibus ueniens, tam matura cepit fide, quanta pauci fortasse perfecerunt. Mora denique circa Dei gratiam nulla, nulla dilatio. Parum dixi: presbyterium et [p 1Kb] sacerdotium statim accepit [q 1Kb] . Quis enim non omnes honorum gradus crederet tali mente credenti? Multa sunt que  adhuc plebeius, multa que iam presbyter fecit,  multa que ad ueterum exempla iustorum, imitatione consimili prosecutus, promerendo Dominum totius religionis obsequio prestitit. Nam et sermo illi de hoc fuerat usitatus, ut si quem predicatum Dei laudatione legisset, suaderet inquiri propter que facta Deo placuisset. Si Iob  Dei testimonio gloriosus, dictus est uerus Dei cultor, et cui in terris nemo compararetur, faciendum docebat ille, quidquid Iob ante fecisset: ut dum et nos paria facimus, simile in nos Dei testimonium prouocemus. Contemptis ille dispendiis rei familiaris, in tantum exercitata uirtute profecit, ut nec pietatis temporalia damna sentiret. Non illum penuria, non dolor fregit, non uxoris suadela deflexit, non proprii corporis dira pena concussit. Permansit in suis sedibus fixa uirtus, et  altis radicibus fundata deuotio nullo diaboli tentantis impetu cessit: quominus [a 1Kb] Deum suum fide grata, etiam inter aduersa benediceret. Domus eius patuit cuicumque uenienti. Nulla uidua reuersa est sinu uacuo; nullus indigens lumine, non illo comite directus est: nullus debilis gressu, non illo baiulo uectus est: nullus nudus auxilio de potentioris manu, non illo tutore protectus est. Hec debent facere, dicebat, qui Deo placere desiderant. Et sic per bonorum omnium documenta decurrens, dum meliores semper imitatur, etiam ipse se fecit imitandum.



[2Kb] CAPUT Iu. Cyprianus a Cecilio ad fidem adductus.

Erat sane illi etiam de nobis contubernium uiri  iusti et laudabilis memorie Cecilii [b 1Kb] , et etate tunc et honore presbyteri, qui eum ad agnitionem uere diuinitatis a seculari errore correxerat. Hunc toto honore atque omni obseruantia diligebat, obsequenti ueneratione suspiciens, non iam ut amicum anime cequalem, sed tamquam noue uite parentem [c 1Kb] . Denique ille demulsus eius obsequiis, in  tantum dilectionis immense [d 1Kb] merito, prouocatus est, ut de seculo excedens, arcessitione iam proxima commendaret illi coniugem ac liberos suos, ut quem fecerat de secte communione participem, postmodum faceret pietatis heredem.



[1Kb] CAPUT u. Adhuc neophytus, episcopatum assumere compulsus.

Longum est ire per singula: cuncta [e 1Kb] eius facta onerosum est enumerare. Ad probationem bonorum operum, solum hoc arbitror satis esse, quod iudicio Dei et plebis fauore, ad officium sacerdotii et episcopatus gradum adhuc neophytus, et ut putabatur, nouellus electus est. Quamuis in primis fidei sue adhuc diebus, et rudi uite spiritalis etate, sic generosa indoles reluceret; ut etsi nondum officii,  spei tamen fulgore resplendens, imminentis sacerdotii totam fiduciam polliceretur. Non preteribo etiam illud eximium, quemadmodum, cum in dilectionem eius et honorem totus populus [f 1Kb] aspirante Domino prosiliret, humiliter ille secessit, antiquioribus cedens, et indignum se titulo tanti honoris existimans, ut dignus magis fieret. Magis enim dignus efficitur, qui quod meretur excusat. Quo tunc [g 1Kb] ardore plebs estuans fluctuabat, spiritali desiderio concupiscens, ut exitus docuit, non tantum episcopum; in eo enim quem tunc latenti [h 1Kb] diuinitatis presagio taliter flagitabat [i 1Kb] non solummodo sacerdotem, sed et futurum etiam martyrem requirebat. Obsederat fores domus copiosa fraternitas, et per omnes aditus sollicita caritas circuibat.  Potuisse fortasse tunc illi apostolicum illud euenire, , quod uoluit, ut per fenestram deponeretur, si [i 1Kb] cum Apostolo etiam ordinationis honore similaretur [k 1Kb] . Erat uidere ceteros omnes suspenso et [l 1Kb] anxio spiritu exspectare uenturum, cum gaudio nimio excipere uenientem. Inuitus dico; sed dicam necesse est. Quidam illi restiterunt etiam ut uinceret: quibus tamen quanta lenitate [m 1Kb] , quam patienter, quam  beneuolenter indulsit, quam clementer ignouit, amicissimos eos postmodum et inter necessarios computans, mirantibus multis. Cui enim posset non esse miraculo tam memoriose mentis obliuio?



[1Kb] CAPUT uI. Episcopalibus uirtutibus emicat.

Exinde, quemadmodum se gesserit, quis referre sufficiat? que illi [a 1Kb] pietas? qui uigor? misericordia quanta? quanta censura [b 1Kb] ? Tantum sanctitatis et gratie ex ore eius lucebat, ut confunderet [c 1Kb] intuentium mentes. Grauis uultus et letus; nec seueritas tristis, nec comitas nimia [d 1Kb] ; sed admixta utrimque temperies: ut esset ambigere, uereri plus an diligi mereretur; nisi quod et uereri et diligi merebatur.  Sed nec cultus fuit dispar a uultu, temperatus et ipse de medio. Non illum superbia secularis inflauerat, nec tamen prorsus affectata penuria sordiderat: quia et hoc uestitus genus a iactantia minus non est, quam [e 1Kb] ostentata taliter ambitiosa frugalitas. Quid autem [f 1Kb] circa pauperes episcopus faceret, quos catechumenus diligebat? uiderint pietatis antistites, seu quos ad officium boni operis instruxit ipsius ordinis disciplina, seu quos sacramenti religio communis ad obsequium exhibende dilectionis arctauit. Cyprianum de suo talem accepit cathedra, non fecit.



[1Kb] CAPUT uII. Proscriptus et ad leonem postulatur, prudenter secedit.


Statim denique pro talibus meritis etiam proscriptionis gloriam consecutus est. Nec enim aliud oportebat, quam ut eum qui intra secretam conscientie latebram religionis et fidei toto honore florebat, etiam publice celebrata gentilium fama titularet. Potuisset quidem tunc pro uelocitate qua semper omnia consecutus est, etiam martyrii circa eum debita corona properare; maxime cum et suffragiis sepe repetitis ad leonem postularetur: nisi per omnes ordines gloriarum transeundum illi esset, et sic ad summa ueniendum: et nisi imminens [g 1Kb] ruina ope tam fecundi pectoris indigeret [h 1Kb] . Finge enim, tunc  illum martyrii dignatione translatum. Quis emolumentum  gratie per fidem proficientis ostenderet? Quis uirgines ad congruentem pudicitie disciplinam et habitum sanctimonia dignum, uelut frenis quibusdam lectionis [i 1Kb] Dominice cerceret? Quis doceret penitentiam lapsos, ueritatem hereticos, schismaticos unitatem, filios Dei pacem et euangelice precis [i 1Kb] legem? Per quem gentiles blasphemi [k 1Kb] repercussis in se iis que nobis ingerunt, uincerentur? A quo Christiani mollioris [l 1Kb] affectus circa amissionem suorum, aut quod magis est [m 1Kb] , fidei paruioris consolarentur spe futurorum? Unde sic misericordiam, unde patientiam disceremus? Quis liuorem de uenenata inuidie malignitate uenientem, dulcedine remedii [n 1Kb] salutaris inhiberet? Quis maryres tantos exhortatione diuini sermonis erigeret? Quis denique  tot confessores, frontium notatarum secunda inscriptione signatos, et ad exemplum martyrii superstites reseruatos, incentiuo tube celestis animaret? Bene, bene tunc et uere spiritaliter contigit [o 1Kb] , quod uir necessarius tam multis et tam bonis rebus, a martyrii consummatione dilatus est. uultis scire secessum illum non fuisse formidinem? ut nichil aliud excusem, ipse postmodum passus est, quam passionem utique ex more uitaret, si et ante uitasset. Fuit uere [p 1Kb] formido illa, sed iusta: formido que Dominum timeret offendere: formido que preceptis Dei mallet obsequi, quam sic coronari. Dicata enim in omnibus Deo mens, et sic [q 1Kb] diuinis admonitionibus mancipata, credidit se nisi [r 1Kb] Domino latebram  tunc iubenti [s 1Kb] paruisset, etiam ipsa passione peccare.



CAPUT uIII. Idque accidit ex diuine Prouidentie consilio.

Puto denique etiam nunc aliqua de dilationis utilitate disserenda [t 1Kb] , tametsi iamdudum pauca perstrinximus. Per [u 1Kb] hec enim que uidentur postmodum subsecuta, sequitur ut probemus secessum illum non hominis pusillanimitate conceptum, sed, sicuti est, uere fuisse diuinum. uastauerat Dei populum persecutionis infeste insolens atque acerba grassatio: et quia omnes decipere una fraude non  poterat artifex hostis, quacumque miles incautus  prodiderat latus nudum, dispari genere seuiendi, singulos diuersa strage deiecerat. Debebat esse qui posset saucios homines, et uaria expugnantis inimici arte iaculatos, adhibita medicine celestis [a 1Kb] medela pro qualitate uulneris, uel secare interim, uel fouere. Seruatus est uir ingenii, preter cetera, etiam spiritaliter temperati; qui inter resultantes collidentium schismatum fluctus, Ecclesie iter medium [b 1Kb] , librato limite gubernaret. Nonne hec, oro, consilia diuina sunt? Hoc fieri sine Deo potuit? uiderint qui putant posse fortuito ista contingere. Ecclesia illis [c 1Kb] clara uoce respondet, dicens: Ego sine Dei nutu necessarios reseruari non admitto, non credo.



CAPUT IX. Grassante dira peste, plebem suam ad succurrendum ea infectis, etiam ethnicis, efficaci oratione adducit.


Percurramus tamen cetera, si uidetur. Erupit postmodum lues dira; et detestabilis morbi uastitas nimia, innumeros per diem populos a sua quemque sede abrupto impetu rapiens, continuatas per ordinem domos uulgi trementis inuasit. Horrere omnes, fugere [d 1Kb] , uitare contagium, exponere suos impie: quasi cum illo peste morituro [e 1Kb] , etiam mortem ipsam aliquis posset excludere. Iacebant interim in tota ciuitate, non iam corpora, sed cadauera plurimorum, et misericordiam in se transeuntium contemplatione sortis mutue flagitabant. Nemo respexit aliud [f 1Kb] preterquam lucra crudelia. Nemo similis  euentus recordatione trepidauit: nemo fecit alteri, quo pati [g 1Kb] uoluit. Quid inter hec egerit Christi et Dei Pontifex [h 1Kb] , qui pontifices mundi huius tanto plus pietate, quanto religionis ueritate precesserat, scelus est preterire. Aggregatam primo in loco uno plebem de misericordie bonis instituit [i 1Kb] , docens diuine lectionis exemplis, quantum ad promerendum Deum prosint officia pietatis [i 1Kb] . Tunc deinde subiungit non esse mirabile, si nostros tantum debito caritatis obsequio foueremus: eum perfectum [k 1Kb] posse fieri qui plus [l 1Kb] aliquid publicano uel ethnico fecerit: qui malum  bono uincens, et diuine clementie instar exercens, inimicos quoque dilexerit: qui pro persequentium se salute, sicuti Dominus monet et hortatur, orarit. Oriri  Deus facit iugiter solem suum, et pluuias subinde nutriendis seminibus impertit; exhibens  cuncta ista, non suis tantum, sed etiam alienis: et qui se Dei etiam filium esse profitetur, cur non exemplum patris [m 1Kb] imitatur [n 1Kb] ? Respondere, inquit, nos decet natalibus nostris, et quos renatos per Deum constat, degeneres esse non congruit; sed probari potius in sobole [o 1Kb] traducem boni patris emulatione bonitatis.



[1Kb] CAPUT X. De eodem argumento.

Multa alia [p 1Kb] , et quidem magna pretereo, que temperandi uoluminis ratio non patitur prolixiore sermone replicari [q 1Kb] : de quibus hoc tantum dixisse satis est. Quod si illa gentiles pro rostris audire potuissent, forsitan statim crederent. Quid Christiana  plebs faceret, cui de fide nomen est? Distributa sunt ergo continuo pro qualitate hominum atque ordinum ministeria. Multi qui angustia paupertatis beneficia sumptus exhibere non poterant, plus sumptibus exhibebant, compensantes proprio labore mercedem diuitiis omnibus cariorem. Et quis non sub tanto doctore properaret inueniri in parte aliqua talis militie, per quam placeret et Deo Patri, et iudici Christo, et tam bono interim sacerdoti? Fiebat itaque exuberantium operum largitate, quod  bonum est apud omnes, non ad solos domesticos fidei. Fiebat plus aliquid quam de Tobie incomparabili pietate signatum est. Ignoscat ille, et ignoscat iterum, et frequenter ignoscat; aut, ut uerius dixerim, merito concedat, tametsi ante Christum  plurimum licuit, plus aliquid licuisse post Christum: cuius temporibus plenitudo debetur . Necatos ille a rege et proiectos sui tantum generis colligebat.



[1Kb] CAPUT XI. Pellitur in exsilium Curubin.

His tam bonis et tam piis actibus superuenit exsilium. Hanc enim uicem semper representat impietas, ut melioribus peiora [r 1Kb] restituat. Et quid sacerdos Dei, proconsule interrogante, responderit, sunt Acta que referant. Excluditur interim e ciuitate [s 1Kb] , ille qui fecerat boni aliquid pro ciuitatis salute; ille qui laborauerat ne uiuentium oculi paterentur inferne sedis horrorem; ille, inquam, qui excubiis pietatis inuigilans, proh nefas! ingrata bonitate  prouiderat, ne omnibus tetram ciuitatis faciem relinquentibus, multos exsules deserta respublica,  ac destituta patria sentiret. Sed uiderit seculum [a 1Kb] , cui inter penas exsilium computatur. Illis patria [b 1Kb] nimis chara, et commune nomen est cum parentibus: nos et parentes ipsos, si contra Dominum suaserint, abhorremus. Illis extra ciuitatem suam uiuere grauis pena est: Christiano totus hic mundus una domus est. Unde, licet in abditum et abstrusum locum fuerit relegatus, admixtus Dei sui rebus exsilium non potest computare. Adde quod Deo integre seruiens, etiam propria in ciuitate peregrinus est. Dum enim se carnalibus desideriis continentia sancti Spiritus abstinet, conuersationem prioris hominis exponens, etiam inter ciues suos, aut, prope dixerim, inter parentes ipsos, uite terrestris alienus est. Accedit quod, etsi hec alias pena posset [c 1Kb] uideri, in huiusmodi  tamen causis atque sententiis quas ad probande uirtutes experimenta perpetimur, non est pena, quia gloria est [d 1Kb] . Sed esto sane, nobis pena non sit exsilium. Illis ultimum crimen et pessimum nefas etiam ipsorum conscientia testis adscribat qui possunt innocentibus irrogare quod putant penam. Nolo nunc describere loci gratiam, et deliciarum omnium paraturam interim transeo. Fingamus locum illum situ sordidum, squalidum uisu, non salubres aquas habentem, non amenitatem uiroris [e 1Kb] , non uiciniam littoris; sed rupes uastas syluarum [f 1Kb] inter inhospitas fauces [g 1Kb] deserte admodum solitudinis, auia mundi parte summotum. Posset licet talis locus habere nomen exsilii, quo Cyprianus sacerdos Dei uenerat; cui si hominum ministeria deficerent, uel alites ut  Helie, uel ut Danieli Angeli ministrarent. Absit, absit [h 1Kb] ut credat aliquis cuilibet minimo, dummodo in confessione nominis constituto, aliquid defuturum [i 1Kb] . Tantum abest ut Dei [i 1Kb] pontifex ille qui misericordie semper rebus institerat [k 1Kb] , horum omnium opibus indigeret.



[2Kb] CAPUT XII. A multis inuisitur. Celesti uisione recreatus, de martyrio subeundo eiusque dilatione diuinitus admonetur.

Iam nunc, quod secundo posueram loco, cum  gratiarum actione repetamus, prouisum esse diuinitus etiam pro animo tanti uiri apricum et competentem locum, hospitium pro uoluntate secretum, et quidquid apponi eis ante promissum est, qui regnum et iustitiam Dei querunt. Atque, ut omittam frequentiam uisitantium fratrum, ipsorum et inde ciuium caritatem, que representabat omnia quibus uidebatur esse fraudatus; admirabilem uisitationem Dei non preteribo, qua antistitem suum sic in exsilio esse uoluit de secutura passione securum, ut imminentis martyrii pleniore fiducia, non exsulem tantummodo Curubis [l 1Kb] , sed et martyrem possideret. Eo enim die quo primum in exsilii loco mansimus : »Apparuit mihi, inquit, nondum somni quiete sopito, iuuenis ultra modum enormis: qui cum me quasi ad pretorium duceret, uidebar mihi tribunali sedentis tum proconsulis admoueri. Is ut in me respexit, annotare statim cepit in tabula sententiam, quam non sciebam: nichil enim de me solita interrogatione quesierat. Sed enim iuuenis qui a tergo eius stabat, admodum curiosus [m 1Kb] legit quidquid fuerat [n 1Kb] annotatum. Et quia inde uerbis proferre non poterat, nutu declarante monstrauit, quid in litteris tabule illius haberetur. Manu enim expansa et complanata ad spathe modum, ictum solite animaduersionis imitatus, quod uolebat [o 1Kb] intelligi, ad instar liquidi sermonis expressit. Intellexi sententiam passionis futuram. Rogare cepi et petere continuo,  ut dilatio mihi uel unius diei prorogaretur, donec res meas legitima ordinatione disponerem. Et cum preces frequenter iterassem, rursus in tabula ceperat nescio quid annotare. Sensi tamen de uultus serenitate iudicis mentem, quasi iusta petitione commotam. Sed et ille iuuenis, qui iamdudum de passionis indicio gestu potius quam sermone prodiderat, clandestino idemtidem nutu concessam dilationem que ad crastinum petebatur [p 1Kb] , contortis post inuicem digitis significare properauit. Ego quamuis non esset lecta sententia [q 1Kb] , etsi de gaudio dilationis accepte  leto admodum corde gauderem; metu tamen interpretationis incerte sic tremebam, ut reliquie formidinis cor exsultans adhuc toto pauore [a 1Kb] pulsarent.«



CAPUT XIII. Quam uisionem auctor interpretatur, et ueridicam fuisse probat.

Quid hac reuelatione manifestius? quid hac dignatione felicius? Ante illi predicta sunt omnia quecumque postmodum subsecuta sunt. Nihil de Dei [b 1Kb] uerbis imminutum; nichil de tam sancta promissione mutilatum. Singula [c 1Kb] denique secundum quod ostensa sunt recognoscite. Dilationem petit crastini [d 1Kb] , cum de passionis sententia cogitaretur: postulans ut res suas die illo quem impetrauerat, ordinaret. Hic dies unus significabat annum, quo ille  post uisionem acturus in seculo fuerat. Nam, ut manifestius dicam, eo die post exactum annum coronatus est, quo hoc illi ante annum fuerat ostensum. Diem autem Domini, etsi non annum [e 1Kb] in diuinis Litteris legimus, promissioni tamen futurorum debitum illud tempus accipimus. Unde nichil interest, si nunc sub diei significatione [f 1Kb] solus annus ostensus est, quia illud [g 1Kb] plenius debet esse quod maius est. Quod uero nutu potius, et non sermone explanatum est, representationi temporis seruabatur sermonis expressio. Solet enim tunc uerbis quodcumque proferri, quoties quidquid profertur impletur. Nam et uere nemo cognouit quare hoc ei ostensum fuisset, nisi quia post eodem die quo id uiderat, coronatus est. Medio nichilominus tempore imminens  passio pro certo ab omnibus sciebatur: passionis tamen dies certus ab iisdem omnibus, quasi ignorantibus, tacebatur. Sane et in Scripturis tale aliquid inuenio. Nam  Zacarias sacerdos, promisso sibi per Angelum filio quia non crediderat, obmutuit; ita ut filii nomen [h 1Kb] scripturus potius quam relaturus [i 1Kb] , nutu tabulas postularet. Merito et heic, ubi Dei nuntius passionem antistitis imminentem nutu potius expressit, et fidem admonuit, et sacerdotem muniuit. Dilationis autem petende ratio de ordinatione rerum et de uoluntatis dispositione ueniebat. Que uero res illi, aut que uoluntas ordinanda, nisi ecclesiatici status? Suprema idcirco accepta dilatio  est, ut quidquid circa pauperum fouendorum curam  supremo iudicio [i 1Kb] disponendum fuerat, ordinaretur. Et puto propter nichil aliud, immo uero propter hoc tantum, etiam indulgentia ab ipsis eiecerant [k 1Kb] , et qu occisuri erant, admissa est; ut presens et presentes pauperes, nouissime dispensationis extremis, et, ut plenius dixerim, totis sumptibus releuaret. Ordinatis ergo tam pie rebus, et sic pro uoluntate dispositis [l 1Kb] , proximabat dies crastinus.



[1Kb] CAPUT XIu. Imminente persecutione, recusat fugere Cyprianus, suosque ad martyrium hortatur.

Iam de Xisto bono et pacifico sacerdote, ac propterea beatissimo martyre, ab Urbe nuntius uenerat. Separabatur iamiamque carnifex ueniens, qui deuota sanctissime uictime colla percuteret: et sic erant  omnes dies illi quotidiana exspectatione moriendi, ut corona posset singulis ascribi. Conueniebant interim plures egregii et clarissimi ordinis et sanguinis, sed et seculi nobilitate generosi: qui propter amicitiam eius antiquam secessum subinde suaderent: et ne parum esset nuda suadela, etiam loca in que secederet offerebant. Ille uero iam mundum, suspensa ad celum mente, neglexerat, nec suadelis blandientibus annuebat. Fecisset fortasse tunc etiam quod a plurimis et fidelibus petebatur, si et diuino imperio iuberetur. Sed nec illa sublimis tanti uiri gloria sine preconio transeunda est: quia iam seculo tumescente et de fiducia principum infestationem nominis anhelante; ille seruos Dei, prout dabatur occasio, exhortationibus dominicis instruebat, et ad calcandas passiones  huius temporis contemplatione superuenture claritatis animabat. uidelicet tanta illi fuit sacri cupido sermonis, ut optaret sic sibi passionis uota contingere, ut dum de Deo loquitur, in ipso sermonis opere necaretur.



[2Kb] CAPUT Xu. Capitur. Plebs ante fores noctem excubat.

Et hi erant quotidiani actus destinati ad placentem Deo hostiam sacerdotis, cum ecce, proconsulis iussu, ad hortos eius   cum militibus suis princeps repente subitauit, immo,  ut uerius dixerim, subitasse se credidit. Unde enim posset tamquam improuiso impetu mens semper parata subitari? Processit ergo iam certus expungi quod diu fuerat retardatum: processit animo sublimi et erecto [a 1Kb] , hilaritatem preferens uultu et corde uirtutem. Sed dilatus in crastinum, ad domum principis a pretorio reuertebatur; cum subito per Carthaginem totam sparsus rumor increbuit, productum esse iam Thascium, quem, preter celebrem gloriosa opinione notitiam, etiam de commemoratione preclarissimi operis nemo non nouerat. Concurrebant undique uersus omnes ad spectaculum, nobis pro deuotione fidei gloriosum [b 1Kb] , gentilibus et dolendum. Receptum eum tamen, et in domo principis constitutum una nocte continuit custodia delicata, ita ut conuiue eius et cariin  contubernio ex more fuerimus. Plebs interim tota sollicita ne per noctem aliquid sine conscientia sui fieret, ante fores principis excubabat. Concessit ei tunc diuina bonitas, uere digno, ut Dei populus etiam in sacerdotis passione uigilaret. Forsitan tamen querat aliquis que causa fuerit a pretorio reuertendi ad principem. Et uolunt hoc, scilicet quidam de suo, tunc proconsulem noluisse. Absit ut in rebus diuinitus gestis segnitiem siue fastidium proconsulis conquerar. Absit ut malum hoc intra conscientiam religiose mentis admittam; ut de tam beatissimo martyre ructus hominis iudicaret. Sed crastinus dies ille quem ante annum dignatio diuina predixerat, uere crastinus esse debebat.



[2Kb] CAPUT XuI. Postridie ad tribunal proconsulis ducitur.


Illuxit denique dies alius, ille signatus, ille promissus, ille diuinus: quem si tyrannus ipse differre uoluisset, numquam prorsus ualeret: dies de conscientia futuri martyris letus; et discussis per totum mundi ambitum nubibus, claro sole radiatus. Egressus est domum principis, sed Christi et Dei princeps, et agminibus multitudinis mixte ex omni parte uallatus est. Sic autem comitatui eius infinitus  exercitus adherebat, quasi ad expugnandam mortem manu facta ueniretur. Eundi autem interfuit transitus stadii. Bene uero et quasi de industria factum, ut et locum congruentis certaminis preteriret, qui ad coronam iustitie consummato agone currebat. Sed, ubi ad pretorium uentum est, nondum procedente proconsule, secretior locus datus est. Illic cum post iter longum nimio sudore madidatus sederet , quidam ex tesserariis quondam Christianus res suas obtulit, quasi uellet ille uestimentis suis humidis sicciora mutare: qui uidelicet nichil aliud in rebus oblatis ambiebat, quam si proficiscentis ad Deum martyris sudores iam sanguineos possideret. Cui ille respondit,  et dixit: »Medelas adhibemus querelis, que hodie forsitan non erunt.« Mirum, si contempsit laborem corpore, qui mortem mente contempserat? Quid plura? Subito proconsuli nuntiatus est. Producitur, admouetur, interrogatur de suo nomine: se esse respondit. Et hactenus uerba.



[1Kb] CAPUT XuII. Lata sententia.

Legit itaque de tabula iam sententiam iudex quam nuper in uisione non legerat; sententiam spiritalem non temere dicendam, sententiam episcopo tali et tali teste condignam; sententiam gloriosam, in qua dictus est secte signifer et inimicus deorum, et qui suis futurus esset ipse documento, et quod  sanguine eius inciperet disciplina sanciri. Nihil hac sententia plenius, nichil uerius. Omnia quippe que dicta sunt, licet a gentili dicta, diuina sunt. Nec mirum utique cum soleant de passione pontifices prophetare. Signifer fuerat, qui de ferendo signo Christi docebat: inimicus deorum, qui idola destruenda mandabat: documento autem suis fuit, qui multis pari genere secuturis, prior in prouincia martyrii primitias dedicauit. Sanciri etiam cepit eius sanguine disciplina, sed martyrum; qui, doctorem  suum imitatione glorie consimilis emulati, ipsi quoque disciplinam exempli sui proprio cruore sanxerunt.



[1Kb] CAPUT XuIII. Capite plectitur.

Et cum exiret pretorii fores, ibat comes militum turba: et ne quid in passione deesset, centuriones et tribuni latus texerant. Ipse autem locus equalis [a 1Kb] est, ubi pati contigit, ut arboribus ex omni parte densatis sublime spectaculum prebeat. Sed per enormitatem spatii longioris uisu denegato per confusam nimis turbam, persone fauentes in ramos arborum repserant, ne uel hoc illi negaretur, ut ad Zacchei  similitudinem de arboribus  uideretur. Sed, iam ligatis per manus suas oculis, moram carnificis urgere tentabat, cuius munus est ferrum; et labente dextera gladium uix trementibus digitis circuibat, donec ad perpetrandam pretiosi uiri mortem, clarificationis hora matura, centurionis manum concesso desuper uigore firmatam, permissis tandem uiribus expediret. O beatum Ecclesie populum, qui episcopo suo tali, et oculis pariter et sensibus, et, quod est amplius, publicata uoce compassus est; et, sicut ipso tractante semper audierat, Deo iudice coronatus est! Quamuis enim non potuerit euenire quod optabant uota communia, ut consortio paris glorie simul plebs tota pateretur, quicumque  sub Christi spectantis oculis, et sub auribus sacerdotis ex animo pati uoluit, per idoneum uoti sui testem, legationis quodammodo litteras ad Deum misit.



CAPUT XIX. Primus martyr episcoporum Carthaginensium.
[85Kb]

Sic consummata passione perfectum est, ut Cyprianus qui bonorum omnium fuerat exemplum, etiam sacerdotales coronas in Africa primus imbueret; quia et talis esse post Apostolos prior ceperat. Ex quo enim Carthagini episcopatus ordo numeratur, numquam aliquis, quamuis ex bonis et sacerdotibus, ad passionem uenisse memoratur. Licet semper Deo mancipata deuotio, dicatis hominibus pro martyrio deputetur; Cyprianus tamen etiam ad perfectam  coronam, Domino consummante, profecit: ut in ciuitate ipsa in qua taliter uixerat, et in qua prior fecerat multa preclara, prior etiam sacerdotii celestis insignia glorioso cruore decoraret. Quid hoc loco faciam? inter gaudium passionis et remanendi dolorem in partes diuisus animus, et angustum nimis pectus affectus duplices onerant. Dolebo quod non comes fuerim? Sed illius uictoria triumphanda est. De uictoria triumphabo? Sed doleo quod comes non sim. uerum uobis tamen et simpliciter confitendum est, quod et uos scitis, in hac me fuisse sententia. Multum ac nimis multum de gloria eius exsulto; plus tamen doleo quod remansi.





ACTA PROCONSULARIA SANCTI CYPRIANI EPISCOPI ET MARTYRIS. 



I. Prima S. Cypriani confessio coram Paterno proconsule. Presbyteros prodere renuit.
 [90Kb]

 Imperatore ualeriano quartum et Gallieno tertium consulibus [b 1Kb] , tertio kalendarum Septembrium,  Carthagine in secretario, Paternus proconsul Cypriano episcopo dixit: Sacratissimi imperatores ualerianus et Gallienus, litteras ad me dare dignati sunt, quibus preceperunt eos qui Romanam religionem non colunt [a 1Kb] , debere Romanas ceremonias recognoscere. Exquisiui [b 1Kb] ergo de nomine tuo; quid mihi respondes [c 1Kb] ? Cyprianus episcopus dixit: Christianus sum, et episcopus. Nullos alios deos [d 1Kb] noui, nisi unum et uerum Deum, qui fecit celum et terram, mare et que in eis sunt omnia. Huic Deo nos Christiani deseruimus: hunc deprecamur diebus ac noctibus, pro nobis [e 1Kb] et pro omnibus hominibus, et pro incolumitate ipsorum imperatorum. Paternus proconsul dixit: In hac ergo, uoluntate perseueras [f 1Kb] ? Cyprianus episcopus respondit: Bona uoluntas que Deum nouit, immutari non potest [g 1Kb] . Paternus proconsul  dixit: Poteris ergo secundum preceptum ualeriani et Gallieni, exsul ad urbem Curubitanam proficisci? Cyprianus episcopus dixit: Proficiscor. Paternus proconsul dixit: Non solum de episcopis, uerum etiam de presbyteris mihi describere dignati sunt. uolo ergo scire ex te, qui sint presbyteri qui in hac ciuitate consistunt. Cyprianus episcopus respondit: Legibus uestris bene atque utiliter censuistis delatores non esse [h 1Kb] . Itaque detegi et deferri [i 1Kb] a me non possunt. In ciuitatibus [i 1Kb] autem suis inuenientur. Paternus proconsul dixit: Ego hodie in hoc loco  exquiro. Cyprianus dixit: Cum disciplina prohibeat, ut quis se ultro offerat, et tue quoque censure hoc displiceat; nec offerre se ipsi possunt: sed a te exquisiti inuenientur. Paternus proconsul dixit: A me inuenientur. Et adiecit: Preceperunt etiam, ne in aliquibus locis conciliabula fiant, nec cemeteria ingrediantur [k 1Kb] . Si quis itaque hoc tam salubre preceptum non obseruauerit, capite plectetur. Cyprianus episcopus respondit: Fac quod tibi preceptum est [l 1Kb] .



II. In exilium Curubim mittitur. Inde a Galerio reuocatus comprehenditur.
[13Kb]

Tunc Paternus proconsul iussit beatum Cyprianum episcopum in exsilium deportari. Cumque diu  ibidem moraretur, successit Aspasio Paterno proconsuli Galerius Maximus proconsul, qui sanctum Cyprianum episcopum, ab exsilio reuocatum, sibi iussit presentari. Cumque Cyprianus, sanctus martyr electus a Deo, de ciuitate Curubitana, in qua exsilio precepto Aspasii Paterni tunc proconsulis datus fuerat, regressus esset, ex sacro precepto in suis hortis manebat. Inde quotidie sperabat ueniri ad se, sicut illi ostensum fuerat; et cum illic demoraretur, repente idibus septembris, Tusco et Basso consulibus, uenerunt ad eum principes duo [m 1Kb] ,  unus strator officii Galerii Maximi proconsulis, qui Aspasio Paterno successerat; et alius equistrator [a 1Kb] a custodiis eiusdem officii [b 1Kb] , qui et in curriculum eum leuauerunt, in medioque posuerunt, et in Sexti perduxerunt; ubi idem Galerius Maximus proconsul, bone ualetudinis recuperande gratia, secesserat. Et ita idem Galerius Maximus proconsul in aliam diem Cyprianum sibi reseruari precepit. Et eo tempore beatus Cyprianus ductus, ad principem et stratorem eiusdem officii Galerii Maximi proconsulis clarissimi uiri secessit, et in hospitio eius cum eo, in uico qui dicitur Saturni, inter ueneream et Salutariam [c 1Kb] , mansit. Illuc uniuersus populus fratrum conuenit. Et cum hoc sanctus Cyprianus comperisset,  custodiri puellas precepit [d 1Kb] , quoniam  omnes in uico, ante ianuam hospitii principis manserant.



III. Coram proconsule sistitur. Eius secunda confessio.
[15Kb]

Et ita altera die octaua decima kalendarum octobrium, mane [e 1Kb] multa turba conuenit ad Sexti, secundum preceptum Galerii Maximi proconsulis. Et ita idem Galerius Maximus proconsul eadem die Cyprianum sibi offerri precepit in atrio Sauciolo sedenti. Cumque oblatus fuisset, Galerius Maximus proconsul Cypriano episcopo dixit: Tu es THASCIUS CYPRIANUS? Cyprianus episcopus respondit: Ego sum. Galerius Maximus proconsul dixit: Tu papam te sacrilege mentis hominibus prebuisti? Cyprianus episcopus respondit: Ego. Galerius Maximus proconsul  dixit: Iusserunt te sacratissimi imperatores  cerimoniari. Cyprianus episcopus dixit: Non facio. Galerius Maximus ait: Consule tibi. Cyprianus episcopus respondit: Fac quod tibi preceptum est. In re tam iusta nulla est consultatio.



Iu. Sententia in eum lata, capite plecti iubetur.
[1Kb]

Galerius Maximus collocutus cum consilio sententiam uix egre dixit uerbis huiusmodi: Diu sacrilega mente uixisti, et plurimos nefarie tibi conspirationis homines aggregasti, et inimicum te diis Romanis et sacris legibus constituisti, nec te pii et sacratissimi principes ualerianus et Gallienus Augusti, et ualerianus nobilissimus Cesar, ad sectam cerimoniarum suarum reuocare potuerunt. Et ideo, cum sis nequissimorum criminum auctor et  signifer deprehensus, eris ipse documento his quos scelere tuo tecum aggregasti: sanguine tuo sancietur  disciplina. Et his dictis, decretum ex tabella recitauit: Thascium Cyprianum gladio animaduerti placet. Cyprianus episcopus dixit: Deo gratias [a 1Kb] .



u. Coram magna populi turba decollatur. Eius corpus a fidelibus noctu sublatum sepelitur.
[25Kb]

Post hanc uero sententiam turba fratrum dicebat: Et nos cum ipso decollemur [b 1Kb] . Propter hoc tumultus fratrum exortus est, et multa turba eum prosecuta est. Et ita idem Cyprianus in agrum Sexti productus est [c 1Kb] , et ibi se lacerna byrro expoliauit, et genu in terra flexit, et in orationem se Domino prostrauit. Et cum se dalmatica [d 1Kb] exspoliasset, et diaconibus tradidisset, in linea stetit [e 1Kb] et cepit spiculatorem sustinere. Cum uenisset autem  spiculator, iussit suis ut eidem spiculatori uiginti quinque aureos darent [f 1Kb] . Linteamina uero et manualia  a fratribus [a 1Kb] ante eum mittebantur. Postea uero beatus Cyprianus manu sua oculos sibi texit. Qui cum lacinias manuales ligare sibi non potuisset, Iulianus presbyter et Iulianus subdiaconus ei ligauerunt. Ita beatus Cyprianus passus est; eiusque corpus propter gentilium curiositatem in proximo positum est. Inde per noctem sublatum cum cereis et scholacibus, ad areas Macrobii Candidiani procuratoris, que sunt in uia Mappaliensi iuxta piscinas, cum uoto et triumpho magno deductum est.  Post paucos autem dies Galerius Maximus proconsul decessit.



uI. Passus est XuIII kal. octobr. sub ualeriano et Gallieno principibus.

Passus est autem beatissimus Cyprianus martyr die octaua decima kalendarum octobrium, sub ualeriano et Gallieno imperatoribus; regnante uero Domino nostro Iesu Christo, cui est honor et gloria in secula seculorum. Amen.





APPENDIX PASSIO S. CYPRIANI EX M. S. uICTORIS NEC NON BODLEIANO I. 

[3Kb]  Cum Cyprianus, sanctus martyr, electus a Domino, de ciuitate Curubitana, in qua exsilio datus erat, ex precepto Aspasii Paternii tunc proconsulis, clarissimi uiri, regressus esset ex sacro rescripto, specialiter ad hoc et personaliter emisso, in hortis suis manebat; et ad diem omnibus [a 1Kb] modis ueniri sicut ei ostensum erat, sperabat. Idem cum illic [b 1Kb] demoraretur, repente idibus septembribus, Tusco et Basso consulibus, uenerunt ad eum principes duo, unus strator officii Galerii Maximi proconsulis, clarissimi uiri, qui Aspasio  Paterno successit, et alius equistrator qui esset a custodiis officii eiusdem clarissimi uiri, et in curriculum eum [c 1Kb] imposuerunt, et ambo eum tenuerunt, et in Sexti tulerunt, ubi idem Galerius Maximus proconsul uir clarissimus alia die, id est, crastina, offerre sibi precepit: et ita idem Cyprianus cum principe et stratore officii maximi proconsulis clarissimi uiri secessit, et in hospitio eius, cum eo, uico Saturni, inter uenerea et Salutaria mansit. Illic ante ianuam uniuersus populus fratrum mansit. Et cum hoc Cyprianus comperisset, [58Kb]  castigari puellas precepit, quoniam in uico omnes ante ianuam hospitii principis iacebant. Et ita altera die, id est XuII kalendas Octobris mane multo, ad Sexti, secundum preceptum [a 1Kb] Galerii Maximi proconsulis, clarissimi uiri, in atrio sedentis Sauciolo, oblatus est. Quo oblato, idem Galerius Maximus proconsul, clarissimus uir, Cypriano dixit [b 1Kb] : Tu papatum sacrilege mentis hominibus exhibuisti? Cyprianus dixit: Ego. Galerius Maximus proconsul, clarissimus uir, locutus cum consilio, sententiam uix et egre dixit, uerbis huiusmodi: Diu sacrilega mente uixisti, et plurimos tibi nefarie conspirationis homines aggregasti, et inimicum te constituisti diis Romanis  et religionibus sacris, nec te pii et sanctissimi principes nostri ualerianus et Gallienus Augusti, et ualerianus nobilissimus Cesar, secta felicissimorum temporum suorum, obdurati furoris, ad ceremonias percolendas, bonamque mentem habendam tanto tempore potuerunt reuocare. Et ideo quod nequissimi criminis auctor et signifer deprehensus es, quo tu scelere docuisti, ipso documento peribis; ut quoniam tuo adnisu durauit sacrilega contumacia, tuo sanguine sanciatur disciplina. Et decretum ex tabella recitauit. Thascium Cyprianum gladio animaduerti placet.




uolume back matter






INDEX GENERALIS. IN OPERA TERTULLIANI. [1Kb]



MONITUM.

 Multos multum forsan pertesum est haud suo loco, ut par erat, inuenisse, at secundi nempe tomi calcem, hunc generalem in opera Septimii indicem. At, cum nec temporis, nec loci spatia forent, tam igitur ne in immensum libri moles cresceret, quam ut accurate index iste texeretur prouisum est. Cum enim, absoluto opere nostro Tertullianeo, ad rerum indicem accingeremur, collatis hinc inde ac in medium adductis Pamelii, Rigaltii, Priorii, Semleri syllabis, mirum in modum nos angustie corripuere, cum eumdem fere indicem, Pameliano uix excepto, iisdem mendis scatentem, iisdem defectibus hiantem, eadem incuria laborantem de manu ad manum oscitanter transiisse deprehendimus. Immo, ut plerumque fit, prauum exemplum ad peiora traxit. Inde si quid bone indolis in indice Pameliano, nec uelim inficier, id pro more suo Rigaltius, quantum potuit, amouit; quantum licuit, siue omittendo clanculum, siue secus adducendo textum, suam male olentem absconditi caluiniste pruriginem respersit. Tum Priorius, ceteroquin bone frugis homo, istud Rigaltianum opus in suam eximiam editionem temere intrudit. At longe deterior Semlerus magnificus, ut aiunt socii eius assentatores: ut enim ad incomptum editionis principis textum, posthabitis trium seculorum accuratis recensionibus, rediit, ita et Heraldi indicem, rudem licet indigestumque remandisse uisus est. Hec porro, inter multa, aliter aut rectius, ni fallor, instructa, annotare licet.---1o Ordinem litterarum alphabeticum in huiusmodi opella tam necessarium multoties impressi interturbauere.---2o Ordinem rerum grammaticalem, ut ita dicam, ita ceco animo neglexere ut passim absonas reperire sit, u. g.: »Germani limites transgredi sinuntur,« dum legendum: »non sinuntur;« »Marcion docet eum Christum non uenisse qui numquam fuerit annuntiatus,« dum e contra legendum: »Christum uenisse;« »Deus Pater inuisibilis fit in Filio ex operibus,  immo Lege uisibilis.« Alias sensum sus deque uerterunt non tantum mutando affirmationes uel negationes, sed rem omnino nouam intrudendo: Tertullianus ait: »Etiam uanas seculi disciplinas ad laudem et gloriam promouet .« Semler in indice rectius: »Discipline uane seculi ad laudem et gloriam Dei promouent, etc.« 3o Eo oscitantie uenerunt editores hi Germani, ut si quid in precedentibus indicibus irrepsit mendosum in pagina excitanda, idem plenis manibus, licet alio omnino paginarum ordine utentes accipiunt: ne igitur ordinem quidem numericum seruauere; 4o nec a fortiori ordinem logicum; uel enim singule uoces, singuleue affinitates gregatim proferuntur, uel res a toto celo discrepantes consociantur. Hanc philosophicam rerum connexionem in primis retexere studuimus. 5o Ordinem temporum omnibus obuium, in retrita persepe dexpexere. Hinc Larisseus heros fit Hercules: Iohannes Baptista cum Euangelista promiscue habetur. 6o Nil uero proteruius pessumdatur, nil accuratius recenseri merebatur quam ordo rerum dogmaticus catheliceque discipline series. Hinc absit ut ad hec uerba »Claues Petro date sunt,« addatur hec nimium Romana: »Date per eum Ecclesie;« hinc de Confirmationis sacramento nec uola nec uestigium; hinc innumere nonnullius momenti sententie, quas sedulo excitandas esse religioni summe duximus. Cuncta uero Tertullianee doctrine puncta siue uera siue erronea, sedulo indigitantur, accedunt: preterea ad cumulum sententie, prouerbiales, et ingens rerum copia que in eximia D. Nic. Le Nonrry inueniuntur. Hanc ergo nostri indicis nouam recensionem eo ceteris prestare liquet, quod predictis neuis nil parcendo occurritur, quod multo locupletior sit ordo noster, quod pre omnibus res nouas et innumeras Dogmatica catholica requisitas collegimus.

 Prior nota arithmetica, charactere Romano descripta, indicat tomum; posterior, charactere Arabico, columnam; littera, columne partem que eidem littere subiacet.



A
    A et , iehsu Christus, II, 70 A. Duas Grecie litteras, summam et ultimam, sibi induit Dominus, II, 935 B, C:
    AARON, principalis sacerdos, II, 937 B.
    Aaron et filii eius cum adirent ad sanctum, prohibiti sunt portare uinum, II, 517 B.
    ABELIS sacrificia Deus accepit, II, 601 A. Quare, ibid. Populum christianum demonstrabat, II, 607 A.
    ABEONA dea, I, 600 C.
    ABIICI a Deo nichil aliud, nisi amittere salutem, II, 279 B.
    ABORIGINES nunc in suis sedibus permanent, II, 700 A.
    ABRAHAM, pater fidei et diuine familiaritatis uir, II, 820 A. Ante Deo placuit quam circumcideretur, II, 602 A. Cur circumcisus, ibid. Nullius aque nisi fidei sacramento Deo placuit, l, 1215 A. Abraham, amicus Dei, unde iustus deputatus, si non de equitate et iustitia legis naturalis, II, 600 B.
    Abraham digamus, II, 936 C, D. Sororem mentitus Saram, salutem contumelia redemit, I, 1319 A.
    Abraham Angelorum in humana effigie pedes lauit, II, 757 B. Abrahe Dominus apparuit inter ipsos Angelos, II, 764 B.
    Abraham iussus filium immolare, non tentande fidei gratia, sed probande, l, 1164 A. Merito benedictus, quia fidelis; merito fidelis, quia et patiens, I, 1259 B. Eius fides patientia illuminata, ibid. In Abraham typica fidei contestatio, ibid.
     Abraham nomen mutuatus a Deo, syllabum adiiciendo, II, 387 C.
    Abrahe semen benedictum in omnes gentes, II, 597 B. Semen Abrahe, Christus, I, 1259 C,
    Abrahe sinus, quid, II, 444 sqq.
    Abraham quidam priorem constituunt quam mundum, II, 257 C.
    ABRAXAN Basilides dixit esse summum deum, II, 62.
    ABSOLUTIO mortis si est, quomodo absolueret a morte qui non deuixit ad mortem, II, 280 A.
    ABSTINENTIAE testimonium uacat, cum licentia eripitur, II, 282 A. In nullo magis procuratur Dei clementia, quam abstinentia populi, II, 962 A. Cur tam seueram abstinentiam Iudeis imposuerit Deus, II, 306 B. Abstinentia a uino et animalibus esculentis a primis Christianis culta, I, 1327 A.
    Abstinentia in facultate dignoscitur, II, 282 A.
    ABUNDANTIA semper in semetipsam contumeliosa, I, 1311 B.
    ACADEMICI a loco conuenticulorum suorum sic appellati, I, 282 A. Quinque sensuum fidem durius damnant, II, 674 A.
    ACCI Patina, II, 562 B.
    ACCIDENS et accidentia in quo differant, II, 498 B.
    ACCLAMATIONES publice pro longiori imperatorum uita, I, 455 A, B.
    ACHAB rex sanguinem Naboth deprecatione deleuit, II, 990 B. ueniam meruit penitentie nomine, II, 378 A.
    ACHAMOT, eon ualentini, II, 68 B, 564 A, B, 568 A, 571 sqq.
     ACHILLES, ferarum medullis educatus, unde nomen sumpsit, II, 1041 A. In uirginem habitu mutatus, ibid. Cleonymus Pyctes ab eo curatus in somnis, II, 729 A.
    ACHIuORUM arma, I, 425 A. Achiuorum et Traianorum deorum bella, I, 351 A.
    ACTA APOSTOLORUM qui non recipiunt, nec Spiritus sancti esse possunt, II, 34 C, 35 A.
    ACTA Pontii Pilati, I, 290 sqq.
    Actus iudicum custodiarum, I, 496 B.
    ADAM liber et sui arbitrii et sue potestatis a Deo institutus, II, 290 B. Non ex semine uiri factus, II, 723 B. Innocens erat et Deo de proxime amicus, et paradisi colonus, I, 1257 B. Incircumcisus in paradiso habitauit, II, 601 A.
    Adam ante nomina animalibus enuntiauit, quam de arbore decerpsit; ante etiam prophetauit, quam uorauit, II, 883 B.
    Adam ecstasin spiritalem expertus, in qua magnum illud sacramentum in Christum et Ecclesiam prophetizauit, II, 665 A, 958 A. Adam, fons ille generis humani, ante ebibit soporem quam sitiit quietem; ante dormiuit, quam laborauit, quam edit, immo quam et probatus est, II, 723 B. Ade somnus mors erat Christi dormituri in mortem, II, 723 B.
    Adam nudus certe et inuestis figulo suo constitit, post demum sapientiam haud dum licitum prereptam, potitur, II, 1038 A. Deus Ade ostendit exitum transgressionis, ne ignorantia periculi negligentiam iuuaret obsequii, II, 293 B, C. Ade et Eue lex data, in qua omnia precepta condita erant, II, 599 B.
    Adam, unus Eue maritus, et Eua una uxor illius, una mulier, una costa, I, 1277 A. Adam ante nuptiarum comgressum uir cognominatus est, II, 900 B. Adam et Eua, quamdiu intellectu carebant, nudi agebant, II, 904 A.
    Ade delictum, II, 286 B, C. Quid ei acciderit post lapsum, II, 297 B, C. Illi fuit adempta paradisi gratia et Dei familiaritas, II, 286 B. De ficulneis foliis pruriginem retinuit, II, 990 D, 1038 A. Quod euenit, Ade, non Deo, debet exprobrari, II, 290 B, C. Per impatientiam alterius periit, I, 1257 B. Adam et Eua de immortalitate exciderunt, faciendo contra Domini preceptum, II, 599 C. Deus ipsam transgressionem disponendo presciit, et presciendo disposuit, II, 290 A.
    Adam cur Deus interroget post peccatum, II, 314 C. Adam confessus seductionem, et non occultata seductrice, insignis admodum fuit hereticus, II, 286 C. Propter statum legis deditus morti est, sed spes ei salua est, II, 315 A. In mortem damnatur ob unius arbuscule delibationem; et ex inde prosiliunt delicta cum penis, et pereunt iam omnes qui paradisi nullum cespitem norunt, II, 272 A. In ergastulum terre laborande relegatus, in ipso opere prono et deuexo ad terram, usurpatum ex illa spiritum mundi uniuerso generi suo tradidit, II, 286 B. Adam et Euam Deus non maledixit, II, 315 A.
    Ade et Eue restitutio carnis repromissa, II, 833 B.
    Ade penitentia, I, 1248 B. Ipse stirpis humane et offense in Deum princeps Adam, exomologesi restitutus in paradisum, I, 1248 B. Quod negabat Tatianus, II, 72 A.
    Adam nouissimus Christus, II, 723 B, 782 A, 874 A. Ex qua substantia pariant inter se Christus et Adam, II, 874 B.
    ADMETI regis greges Apollo pauit, I, 352 A.
    ADORATIO. uid. CHRISTIANI, ORATIO.
    ADRIANUS. uid. HADRIANUS.
    ADRYMETICUS Mauilus martyr, I, 702 B.
    ADSOLARE fastigium maiestatis, I, 363 A, 577 A.
    ADULTER, quis apud Deum, I, 1232 C.
    ADULTERIUM est nubere manente matrimonio, II, 443 C. Adulterium est matrimonium illicitum, II, 950 C. Nemo sine libidinis impatientia subit adulterium, I, 1258 B.
    Adulterium non in solis consistit, osculis amplexibus et carnis congressione, sed etiam si oculum quis impegerit libidinose, et animam commouerit impudice, I, 664 B.
    ADuERSA contingunt bonis in admonitionem, malis in castigationem, I, 489 A. Temporali afflictione, non solum frustrantur supplicia eterna penitentes, sed etiam expungunt, I, 1244 A. uid. CALAMITAS, MALUM.
    AEDIFICANT quidam quasi numquam morituri, 1, 473 A.
    AEGYPTIORUM regnum Romano antiquius, I, 432 A. Bestias adorabant, II, 596 D, sq. Oues et bestias consecrabant, I, 418 A. Eos capite damnabant qui unam occidissent, ibid. Aegyptiorum dii ibis et crocodilus, II, 302 A. Aegyptii tauri antistites, II, 928 C, 953 A. Ioseph patriarcham Serapidis nomine deum habuerunt, II, 596, D sq. Aegyptiorum hierophante, II, 260 C. Ex Aegypto omnis superstitio prouenit, I, 640 A.
    Aegyptus incolam habuit Chaldeum genus, II, 1035 B. Aegyptus fedissima decemplici castigatione percussa, II, 301 C. Iuste auro et argento spoliati Aegyptii ab Iudeis,  II, 308, sq., 418 C, sq.
    Aegyptus nonnumquam totus orbis intelligitur, superstitionis et maledictionis elogio, II, 620 B. Aegyptus et Aethiopia omnis gens uocatur, a specie ad genus, I, 635 A.
    AEGROTI fratres uisitandi, I, 1294 A, 1303 A, 1329 A.
    AEMILIUS PROBUS uouerat se deo Alburno templum consecraturum, sed a senatu prohibitus fuit, I, 290 A.
    AEMULATIO schismatum mater est, I, 1218 A. Ubi studium, ibi et emulatio, per quam studium sapit, I, 647 B. Aemulationi concurrunt ira, discordia, odium, dedignatio, indignatio, bilis, nolentia et offensa, II, 277 A. Proprium patientie, non emulari, I, 1268 B. Nihil sine emulatione decurret, quod sine aduersario non erit, II, 277 A. Aemula queque concurrunt, II, 143 A.
    Aemulatio diuine rei et humane, quid, I, 536 A. Aemulus Dei, preter diabolum et angelos eius, alius non erit, I, 1312 B.
    AENEAS quam immerito pius et deus dictus sit, I, 599 A. Patriam prodidit aut deseruit, I, 598 B. Ignauus, post Laurentinum prelium non comparuit, I, 599 A.
    AENESIDEMUS anime unitatem tuetur, II, 669 A. Eius opinio de substantia anime, II, 660 B.
    AEONES ualentinorum, II, 47 A, 68 A, etc; Ophitarum, II, 64.
    AEQUANIMITAS Christianorum, I, 511 sq. Aequanimitatis mira fides, I, 1254 A. Aequanimitatis canine stupor affectatio humana, I, 1251 B.
    AERARIUM sanctius, I, 446 A.
    AERI et ferro totius uite necessitates sunt innixe, I, 1310 A.
    AESCHINES hereticus, et qui sunt Aeschinem, II, 72 A.
    AESCULANORUM dea Anscaria, I, 621 A.
    AESCULAPIUS, Apollinis et Coronidis seu Phoronidis, uel Arsines filius, incerto patre natus, I, 352 A. Medicinarum demonstrator, I, 413 A; II, 88 B. Primus medelas explorauit, II, 87 B. Ob medicinam et auaritiam a Ioue ictu fulminis percussus, I, 352 A.
    Aesculapium et matrem eius adorabant Athenienses, I, 605 D. Sacerdotes eius induebantur pallio, II, 1031 A; et crepidis cretatis, ibid. Stantes ministrabant, I, 612 B. Illi offerri iussit Socrates gallinaceum, II, 648 A. Si a Christianis interrogetur Aesculapius, demonem se esse fatebitur, I, 413 B.
    Aesculapius alia die morituris, Socordio, Denatio et Asclepiodoto, uite subministrotur, I, 413 A.
    AESOPI graculus, II, 562 B.
    AESOPUS histrio ex auibus pretiosis conuiuium instituit, II, 1049 A.
    AESTAS, familiare periculi tempus, II, 122 A. Animas dissoluit, II, 732 B. Aestiua hiberna ab imbribus suspendunt, I, 487 A.
    AETATES per corpora operantur, II, 746 B. Quinque hominis etates: infantia, pueritia, adolescentia, iuuentus, senecta, II, 746 C. Officia cuique etati congrua, ibid. Tanta est etati fides, ut nec habitu obstrui possit, II, 906 B. Aetatis auctoritas, II, 905 B.
    Aetatis procacitas uerecundiam debentis uindicanda, II, 203 A. Maiori etati Deus exigit honorem, et magis a minore, II, 417 A.
    AETERNITATIS definitio, II, 201 A. Eius census, quis, ibid. Aeternitatis status non alius quam semper fuisse et futurum esse, ex prerogatiua nullius initii et nullius finis, ibid. Non potest diminutionem et subiectionem capere, II, 203 B, 207 A, 689 A. Aeternitas non habet tempus; omne enim tempus ipsa est, II, 255 A, B. Caret etate, ibid. Apud Deum, uniformem statum temporum dirigit eternitas ipsa, II, 326 B. Deus de momentaneis eterna medicatur, II, 132 B.
    Aeternum nichil, nisi post resurrectionem, II, 880 A.
    Aeternitatis candidatus Enoch, II, 601 B.
    AETHALIDES et Hermotimus fabam in pabulis communibus irruerat, II, 702 A.
    AFFERENDA dea, I, 601 A.
    AFFLATUS minor est spiritus, et si de spiritu accidit, ut aurula eius, non tamen spiritus, II, 294 C. Afflatum nominat greca scriptura animam, non spiritum, ibid.
    Afflatus Dei nichil aliud quam uapor spiritus, II, 696 A. Anima afflatus Dei, II, 652 A, 696 A, 804 A.
    AFRICAM occuparunt Phenices, II, 700 A, 1035 B. Maior pars Africe mari Atlantico erepta, I, 481 A, 577.
    AFRORUM dea Celestis, I, 419 A.
    AGAPE, seu dilectio, cena Christianorum, I, 474 A, 623 A. Quomodo in hoc conuiuio se agebant, I, 477 A.
    Agape sacra Eucaristia uocata, I, 1210 A.
    AGONOTHETES noster Deus uiuus est, I, 624 A, B.
    AIAX Ulyssem in armento uidit, II, 675 C.
    ALBANA dea, I, 600 C.
    ALBARIUS lector, I, 670 A.
     ALBINI et Albiniane factionis fautores, I, 457 sq. Illius soli gentiles rei erant, I, 699 B.
    ALBINI sententia de animabus, II, 697 A, B.
    ALBURNUS deus, I, 290 A. A Metello inuentus, II, 266 C.
    ALEA Curii, II, 1049 A.
    ALCINOI pometum, II, 1036 A.
    ALEXANDER hereticus ualentinianus, II, 780 B, sq.
    ALEXANDRI Magni sublimitas, I, 337 A. Sola gloria minor, II, 1045 A. Numquam Asiam uniuersam et ceteras regiones, postquam deuicerat, tenuit, II, 611 B. Qui gentem Medicum uicerat, uictus est Medica ueste, II, 1045 A. Nonacris Arcadie aqua illum interemit, II, 714 B. Duodecim annis regnauit, II, 614 A.
    ALLEGORIAM probauit Deus, II, 487 C. Allegorica forma non est in omnibus propheticis eloquiis, II, 822 B. uid. PROPHETAE.
    ALLELUIA in orationibus subiungere solebant diligentiores, I, 1194 A. Item in Psalmis, ibid.
    ALLOPHYLORUM nuptias ubique prohibet Deus, II, 487 A. Allophyli a Machabeis expugnati, II, 606 C.
    ALPHABETUM Grecorum noue heresi prebens occasionem, II, 70 A.
    ALPIUM eris rigor, II, 692 B.
    ALTARIA bustuaria, II, 1041 B.
    ALTINAE oues, II, 1039 A.
    ALuEI, qui, I, 322 A.
    AMARA quibus omnia sint, II, 675 C.
    AMAZONES, I, 308 A. Regnum illarum Romano antiquius, I, 432 A.
    AMBITIO, quid, I, 1314 A. Ambitionis uires, que, I, 1314 B. Ambitionis repudiatio nulla in egestate, II, 282 A.
    Ambitiosi quibus incommodis et contumeliis se subdant ad honores capessendos, I, 1246 B, sq.
    AMENTIA, uis spiritalis, quia constat prophetia, II, 684 B.
    AMICOS diligere omnium est, inimicos autem solorum Christianorum, I, 698 D.
    AMMON, ouium diues, II, 1038 B.
    AMPHIARAI apud Orogum oraculum, II, 730 A.
    AMPHILOCHI apud Mallum oraculum, II, 730 A.
    AMPHITHEATRI in aditu plura eduliorum genera emebantur, I, 493 A.
    ANACHARSIS, philosophus, cum regno Scythie philosophiam non mutauit, II, 1045 B. Musicam ignorantes deridebat, I, 265 A.
    ANAPHIS insula, I, 480 A.
    ANATOMIA ueteribus nota, II, 662 A, 692 A.
    ANAXAGORAS, cum Xenophane, defetiscentiam somnum uocat, II, 721 B. Eius turbata sententia de anima, II, 666 A. Depositum hostibus denegauit, I, 512 A.
    ANAXARCHI dictum cum ptisane pilo tundebatur, I, 532 A.
    ANAXIMANDER plures mundos putat, II, 1032 B. Uniuersa celestia et erem deum dixit, II, 260.
    ANAXIMENIS opinio de anime substantia, II, 660 B.
    ANCHARIA Aesculanorum dea, I, 421 A.
    ANDREAS medicus, II, 670 A.
    ANGELI sunt substantie spiritales, I, 405 A. Sunt tamen corpus, sed sui generis, II, 765 A. Consistantne spiritu materiali, II, 294 B. Angelos officia diuina nos credimus, II, 713 A. Deus Angelos secunda animalium figure formatione fecit in paradiso suo, II, 297 A. Libero sunt arbitrio dotati, I, 1306. Angeli de celo omnes prospiciunt, et singulos denotant, II, 658 A. Quid ubique geritur, tam facile sciunt quam enuntiant, I, 407 A. Momento ubique sunt, ibid.
    Angelos appellat Spiritus sanctus illos quos ministros sue uirtutis Deus prefecit, II, 623 A.
    Angelus magni consilii Christus, quomodo, II, 778 A, B.
    Angelus orationi adstans, I, 1174 A.
    Angelus Baptismi, I, 1206 A. Angelus aquis interuenit, I, 1205, sq.
    Angelum quemdam inclytum mundum instituisse docebant Apelleiani, II, 769 A.
    Angeli tamquam homines aliquando fuerunt, II, 885 A. Pro Angelorum exsultatione orabant Christiani, I, 1159, sq. Angeli conuersi in corpulentiam humanam, II, 757 C. Angelorum corporandorum que causa, II, 764 A. Angelice potestatis proprium, ex nulla materia corpus sibi sumere, II, 765. Angelorum caro non putatiua fuit, sed uere et solide humane substantie, II, 333 A B. Carnem non propriam gestabant, utpote natura substantie spiritales, II, 764 C.
    Angelorum pedes lauit Abraham, II, 757 B. Quali substantia apparuerint, II, 333 A.
    Angelorum nomen petis ac philosophis agnitum, I, 405 A. Illorum existentiam Plato non negauit, ibid.
    Angeli apostate, I, 405 A. Illorum princeps Satanas, ibid. Angeli desertores Dei, amatores feminarum, proditores astrologie, II, 671 B. Legimus illos a Deo et celo excidisse, ob concupiscentiam feminarum, II, 899 A. In filias hominum scandalizati sunt, II, 319 A. Corruptiores perditorum  angelorum, demonia, I, 405 A. Angeli libere potestatis abusu lapsi in peccata, I, 1306.
    Angeli, post libidinum uaporata momenta, celum suspirabant, I, 1306 A. Angelis perditis nulla est repromissa restitutio, II, 777 C. De angelorum salute nullum mandatum Christus accepit a Patre, ibid.
    Angelus malitie Satanas, I, 613 A.
    Angelus perditionis malus, an impatiens, I, 1257 A. Angelus seduxit hominem, II, 294 B.
    Angelus seductionis in uirgine Philumene, II, 18 B. Cuidam sorori montaniste nudas ceruices angelus in somnis uerberauit, II, 912 B.
    Angeli desertores metallorum opera denudarunt, herbarum ingenia traduxerunt, et incantationum uires prouulgarunt, et omnem curiositatem usque ad stellarum interpretationem designarunt, I, 459 A, 1306 A. Mulierum pulchritudinem, causam sui lapsus, quomodo remunerauerint praui angeli, I, 1306 C.
    Angelis malis renuntiant Christiani in susceptione Baptismi, I, 1306, sq. Angelos iudicabunt, ibid. uid. DAEMONES, DIABOLUS.
    ANIMAE definitio, II, 686 A. Substantia est simplex, ibid. Incorporalis, II, 652 A, 654 A, B. Spiritus est, sicut ipsa dies lux, II, 664 A. Rationalis est, II, 295 B. Anima libera est et sui arbitrii, II, 295 B, 686 A. Rationalis, capax scientie et intellectus, II, 295 B. Semper ei inest intellectus, II, 680 B. Anima si minoratur, perit, II, 722 A. Utrum anima et spiritus unum sint, II, 664 A.
    Anima umbra Dei, spiritus sui aura, oris sui opera, II, 805 A. A Deo descendit, I, 377 A. Ex afflatu Dei anima, II, 652 A, 686 A, 696 A, 804 A. Imago Dei est, II, 295. Nam eosdem motus et sensus habet animus quos et Deus, licet non tales quales Deus, II, 304 A. Anime substantia, quam ab ipso Deo traxit, ad formam Dei respondet, II, 290 B. Anima diuina et eterna, iuxta plures philosophos, I, 610 A. Anima nata et facta, ex initii constitutione, II, 652 B.
    Anima dicitur sue substantie nomine, II, 654 A. Anime grecum nomen, , frigidum, II, 692 B, 696 A. Anima proprium habet suum uocabulum, non egens communi corporis uocabulo, II, 510 B. Anime debetur summa omnis, cuius nomine totius hominis mentio titulata est, II, 667 B. Totum quod sumus anima est, II, 775 A. Anima nec uocabulo cadit, quia nec habitu ruit, II, 819 B.
    Anime omnis unum genus, II, 720 B, 690 B, C. Anima omnes pares sumus, non disciplina, I, 682 B. De anime similitudine in parentibus, II, 653 B, 693 A. Anime et carnis ex Adam tradux in femina, II, 713 A, 804 A. Utrum anime due in unum conueniant, II, 693 A.
    Anima prescia plerumque, II, 295 B. Anime diuinationem multa documenta probauerunt, II, 689 C.
    Anima inuisibilis est, II, 658 B. Quare, ibid. Anime corpus soli spiritui uisibilis, II, 658 B.
    Anime immortalitas penes plures natura nota est, II, 798 B, C. Anima omnis immortalis, pronuntiatum Platonis, II, 795 C. Mortalis uero in Epicurei sententia, I, 610 A. Anima obumbrari potest, extingui non potest, II, 720 B. Pluribus asseritur anime immortalitas, II, 613 B, 668 A, B.
    Anime a primordio conscientia Dei dos est, II, 257 C. Anime conscientia an a Deo sit formata, uel litteris Dei, non multum refert, I, 617 B.
    Anime qualitas interpretanda, II, 294 C. Animas duplici proprietate discernunt ualentiniani, II, 583 B. Anima semper mobilis et exercita, II, 722 A. Negotiosa semper et exercita ex perpetuitate motationis, quod Diuinitatis est ratio, II, 725 B. Anima mouet corpus, et conatus eius extrinsecus apparent, II, 654 B. An in anima sit summus gradus uitalis et sapientialis, quod appellant, II, 670 A. Qualitates eius solis intellectualibus sensibus comprehenduntur, II, 654 B, C.
    Anime sensus, II, 654 C. Anime sensus delictorum etiam sine effectibus imputari solent, II, 719 B. Anime effigiem dat Tertullianus, negante Platone, II, 659 A. Anime sensualis natura. II, 775 A.
    Animam bifariam Plato partitur, per rationalem et irrationalem, II, 668 B, 672 A. Zeno in tres partes eam diuidit, uel etiam in sex, II, 668 B. In septem a Serano diuiditur, in octo a Chrysippo, in nouem ab Apollophane, in decem apud quosdam Stoicorum, et in duas amplius apud Posidonium, ibid.
    Anima somniorum memor, quomodo, II, 726 A. Somnum non capit cum corpore, II, 722 A, 725 A, 819 B.
    Anima humana naturaliter christiana, I, 377 A. Quo sensu, I, 378 B, 610 B.
    Anima prior quam littera, II, 616 B. Ante, quam prophetia, II, 257 C. An ante corpus condita, II, 712 B, 858 B.
    Anima in ipso seritur homine, et unum est a primordio semen, sicut et carnis in totum generis examen, II, 712 A. Anima hominis uelut surculus quidam ex matrice Adam in  propaginem deducta, II, 682 A. Anima in utero seminata pariter cum carne, II, 695 A. Pariter cum ipsa sortitur et sexum, II, 712 A. De anime conceptu, aduersus eos qui post partum corporis eam inducunt, II, 858; ut uolebat Plato, II, 691 A, et Hicesius, ex eris scilicet frigidi pulsu, II, 692 B. Anima semine uniformis, fetu multiformis, II, 683 A.
    Anime effigies, II, 659 A. Eius forma per omnia humana, II, 660 A. Anima a primordio in Adam concreta et configurata corpori, ut totius substantie, ita et conditionis istius semen efficit, II, 661 B.
    Anime sedes, ubi, II, 651 B, 671, sqq., 814 A. Aetas anime, II, 746, sqq. Omnia naturalia anime, ut substantiua eius, ipsi insunt et cum ipsa proficiunt, II, 682 A. Anime crementa non substantiua, sed prouectiua, II, 715 A. Cum omni paratura sua pullulat anima tam intellectu quam et sensu, II, 682 A, 715 C. Anima, quacumque etate decesserit, in illa stat usque ad supremum diem, II, 747 A.
    Animam inseruit Deus et immiscuit carni, tanta quidem concretione, ut incertum haberi possit utrumne caro animam, an carnem anima circumferat, II, 805 A. Anime mute et irrationales medicinas sibi diuinitus attributas in tempore agnoscunt, I, 1248 A. Animam ut incorporalem incorporalibus sapientie scilicet studiis ali aiunt philosophi, II, 656 A. Corporalibus etiam pascitur, II, 655 A. Et artibus, II, 956 A.
    Anime domus caro, et inquilina carnis anima, II, 717 A. Anime totum uiuere, carnis est, II, 805 B. Omne anime cogitatorium, caro est, II, 814 A. Numquam anima sine carne est, quamdiu in carne est, II, 814 A. Nihil non cum illa agit sine qua non est, ibid. In carne et cum carne et per carnem agitur ab anima quod agitur in corde, II, 813 C. Anima que agit impellit in omnia, carnis obsequium est, II, 814 A. Quidam sunt actus anime sine corporis commercio, II, 750 B, sq. Ad perficiendum autem operam carnis exspectat, II, 817 A. uid. CORPUS.
    Anima propriam habet corpulentiam, II, 182 B, C, 817 A. Anime corporalitas ex Euangelio relucet, II, 656 B. Corpus habet, membra habet, II, 817 A. An ideo carnalis, II, 773 B, C. Anime corpus sue est qualitatis, sicut spiritus, II, 510 B. Anima corpus, ex corporalium passionum communione, II, 653 C. Anima non potest dici corpus animale aut inanimale, II, 654 A. Nihil est anima, si non sit corpus, II, 657 A. Corpus si non haberet, non caperet imago anime corporis imaginem, II, 657 A. Anime adsunt habitus, terminus, longitudo, latitudo et sublimitas, II, 659 A. Anima corporalis est, habens proprium genus substantie soliditatis, II, 816 C. Pre ipsa tenuitatis subtilitate, de fide corporalitatis anime periclitatur, II, 661 A. Anime thesaurus an eris sit rigor, II, 692 B. Anime color erius et lucidus, II, 660. A. Animam corpus animale quidam argumentatur, cur, II, 872 c. anime anima sensus est, ii, 775 A.
    Anima humana nullo modo transferri potest in bestias, II, 703 A.
    Anima carni, ut magis Deo proxima, dominetur, II, 805 B. Animam Deus semper alloquitur, compellit, aduocat, II, 668 A. Anime naturalis timor in Deum, unde, I, 612 A.
    Anima nulla sine crimine, quia nulla sine boni semine, II, 720 B. Malum anime ex originis uitio et ex obuentu spiritus nequam, II, 720 A. Anima an in homine deliquerit, et an possit ad originalem summam referri corruptio portionis, II, 294 C. Anima deliquit per liberum arbitrium, II, 296 A. Potuit, non debuit, delinquere, ibid. An nostre solius anime causa uenerit Christus, II, 667 B. Anima omnis eo usque in Adam censetur, donec in Christo recenseatur, tamdiu immunda, quamdiu recenseatur, II, 719 A.
    Animam et corpus ipsum in seculo isto expositum omnibus ad iniuriam gerimus, I, 1262 A. Anime conflictationes, ieiunia et aride esce, II, 806 A. Anima, non lauatione, sed purgatione sancitur, II, 865 A.
    Anima est passibilis, II, 666 B. Nihil pati potest sine stabili materia, id est carne, I, 253 A. Etiam in hac uita, illeso corpore, anima sola torquetur, II, 750 A. Item, corpore afflicto, furtiuum sibi anima gaudium exquirit, ibid. Apud inferos nouit dolere, torqueri et gaudere sine carne, II, 656 B, 751 A. Hoc probat Lazari exemplum, II, 817 A.
    Anima ruinam corpori infert cum efflata est, II, 819 B. De anime statu post hanc uitam, II, 738 B, 743 A. De anime receptu uarie philosophorum opiniones, II, 739 A, B. Omnis anima apud inferos sequestratur in diem Domini, II, 745 A, B. Sole anime martyrum, statim post mortem, in paradiso apud Deum statim immorantur, II, 856 A. In sinum Abrahe recipiuntur anime iustorum usque ad resurrectionem, II, 444, sq. Anime sceleste, an in inferis exsulent, II, 747 A, B. An in inferis aliquid patiantur anime, II, 749 C. Anima prior degustat iudicium  que prior induxit admissum, II, 814 C, 818 A. Anima, non exspectata carne, sicut punitur, sic recreatur, II, 751 A, B. Anime defunctorum exspectant diem iudicii, proque meritis, aut cruciatui destinari, aut refrigerio, utroque sempiterno, I, 613 B. Animas defunctorum sanguine humano propitiari olim creditum est, I, 644 C. De animabus infantium qui sub uberum fontibus moriuntur, II, 746 B.
    Anime quedam an post mortem corporibus adhereant, II, 736 sq.
    Animas in corpore reuerti docet Plato, II, 697 A.
    ANIMALIA terrigena et aquigena, II, 299 B. Animalia non omnia uiuunt et spirant, II, 662 A. Minutiora animalia maximus Artifex ingeniis aut uiribus ampliauit, II, 261 B. Naturalium scientia numquam in animalibus deficit, II, 688 B. Creatoris magnitudo in animalibus, II, 261 A. uid. BESTIAE.
    Animale nichil sine sensu; nichil sensuale sine anima, II, 775 A.
    ANIMUS, siue mens, apud Iudeos, non aliud est quam suggestus anime ingenitus et insitus, etc., II, 666 A. Animus ita anime concretus, non ut substantia alius, sed ut substantie officium, II, 667 A. Anime est instrumentum, non patrocinium, II, 668 A. Animus est sensualis, non tantum intellectualis, II, 679 A. Animus audit, animus cernit, II, 677 B. Animus rector facile communicat spiritui inuecta cum habitaculo suo, I, 1269 B. Animus totum hominem circumfert, et quo uelit transfert, I, 623 B. Animi omne bonum aut nascitur, aut eruditur, aut cogitur, II, 980 B. Animum que acuant uel obtundant, II, 683 B, C.
    ANNA, mater Samuelis, spiritu gloriam Deo reddidit, II, 389 A.
    ANNULUS pronubus, I, 302 A. Aureus erat, ibid. Maritalis annulus, I, 685 A. Annuli ex ferro fiebant, I, 1310 A. Annuli estiuales leuiores, hyemales grauiores, I, 304 C.
    Annuli Romanorum, post Cannensem cladem, modio metiebantur, I, 485 A.
    ANNI, menses, dies solibus, et lunis, et sideribus Creatoris signantur, II, 483 A.
    ANTELII demones, ostiorum presides, I, 684 A; II, 97 B.
    ANTENNAE nauis quasi brachia crucis, II, 346 A, 626 C.
    ANTHROPOPHAGI qui, I, 321 A, 323 A.
    ANTIPODES, I, 370 A.
    ANTICHRISTUS delinquentie homo, filius perditionis, II, 829 A. Iam instare putabatur, II, 117 A. Post Antichristi eradicationem agitabitur resurrectio, II, 385 A.
    Antichristus Marcion fuit, II, 331, C
    Antichristi omnes qui negant Christum in carne uenisse, II, 46 B. Item qui non putant Iesum esse Filium Dei, ibid.
    Antichristi omnes quotquot sunt Christo rebelles, II, 16 B.
    ANTINOUS deus, I, 600 B; II, 266 C. Antinous infelix, II, 97 A.
    ANTIPHON auctor, II, 720 A.
    ANTIPODAE memorati, I, 570 A.
    ANTIQUITAS plerosque auctores etiam deos existimauit, II, 649 A.
    Antiquitatem semper laudantes et noue de die uiuentes, increpantur, I, 305 A, 572 B, C.
    Antiquitatis illuminator Christus, II, 461 A.
    ANTITHESES Marcionis, II, 361 A, B.
    ANTONINUS Pius nullam in Christianos legem tulit, I, 297 A. uid. CARACALLA.
    Antonini principatu uiuebant Marcion et Apelles, II, 42 A.
    ANTONII uinolentia, II, 1049 A.
    ANUBIS deus, I, 597 A.
    Anubis mechus, comedia, I, 358 A.
    ANULOCULTRO utebantur medici, II, 692 A.
    ANYTI, accusatoris Socratis, lemniscate, II, 647 B.
    AORI, II, 747 B.
    APATURIA sacra Liberi patris, I, 474 A.
    APELLES, Marcionis discipulus, II, 42 B. De discipulo emendator, II, 400 C. Et postea ipsius desertor, II, 71 A, 754 C. Nuptiarum interdictor, II, 46 A. Desertor continentie Marcionensis, in feminam lapsus est, II, 42 B. Et impegit in uirginem Philumenam, II, 18 B, 43 A, 71 C. Quam sicut prophetissam sequebatur, II, 71 C. A Marcione, propter incontinentiam, segregatus est, II, 71 A, 763 A.
    Apellis heresis, II, 71, 335 B. Cuius signis et prestigiis inductus, nouam heresin induxerit, II, 18 C. Creatorem Angelorum nescio quem affirmat, II, 47 A, B. Deum Legis et Isrel igneum facit, II, 47 A, 686 B, 801 A. Eius error de animabus, II, 686 B. Et de corpore humano, II, 801 A. Ante corpora constituit animas uiriles et muliebres, II, 712 B. Carnis resurrectionem infringit, II, 46 A.
    Apelles scripsit Phaneroseis, II, 43 A, 71 C. Et libros  quos inscripsit Syllogismorum, II, 71 C.
    APER. uid. ASPER.
    APICIUS, II, 971 B. Cocus insignis, I, 282 A. Cocis nomen dedit, ibid.
    Apiciana condimenta, II, 706.
    Apicii delicati, II, 1049 A.
    APION, I 387 A. Contra illum scripsit Iosephus, I, 378 A. uid. APPION.
    APIS, Aegyptiorum deus, II, 261 B. Eius edificia, ibid.
    APOCALYPSIS Ioannis ordinem temporum euoluit, II, 830 A. Illam respuit Marcion, II, 366 C.
    APOCRYPHORUM scripta confessione damnata, II, 649 B.
    APOLLO leuis et imberbis, I. 574 B. Admeti regis greges pauit, I, 352 A. Apollinem apud Grecos legimus, I, 684 A; II, 97 B.
    Apollinis oracula ambigua et fallacia, I, 408, sq. Delphis colebatur ob interfectum draconem, II, 85 B. Eius sacerdotes non nubent, I, 1284 A. Delphos non defendit de manu Pyrrhi, I, 607 B.
    Apollinares ludi, I, 638 A. 1205 A.
    APOSTATAE cum ceteris Christianis non miscebantur, I, 565 B, C. Eorum crimen, ibid.
    APOSTOLATUS columne, que, II, 268 B, 364 C.
    APOSTOLICI, qui, II, 363 B. Contraria Apostolis tradiderunt, II, 45 A.
    Apostolice ecclesie, II, 33 B.
    APOSTOLUS publice predicare debet, II, 755 B. Non diuersa inter se predicarunt, II, 37, A. Quedam palam et uniuersis, quedam secreto et paucis demandarunt, II, 37 B. Quedam inter domesticos disserebant seorsim, II, 38 C. Apostolos Domini habemus auctores, qui nec ipsi quicquam e suo arbitrio quod inducerent elegerunt, sed acceptam a Christo disciplinam fideliter nationibus assignauerunt, II, 18 B. Apostolorum traditio quomodo dignoscenda, II, 270 B, 366 C. Non alterius Christum annuntiarunt quam eius Dei quem Christus predicauit, II, 322 C. Apostolus solitus consilium subministrare, cum preceptum Domini non habebat, et quedam dicere e semetipso; sed et ipse Spiritum Dei habens, II, 81 C. Apud Isrelitas uetus Testamentum resignabant Apostoli, et nouum consignabant, II, 849 B. Quod ab Apostolis non damnatur, immo defenditur, hoc erit indicium proprietatis, II, 48 B.
    Apostoli ecclesias condiderunt predicando, tam uiua uoce, quam per epistolas, II, 33 A. Dum ad quosdam, ad omnes scribit Apostolus, II, 512 B. Apostolorum authentice littere publice in ecclesiis recitabantur, II, 49 A.
    Apostolorum cathedre, II, 49 A.
    Apostoli, seu missi, II, 32 A. Cur duodecim solos Christus elegerit, II, 387 A. Septuaginta super duodecim adlecti sunt, II, 418 C.
    Apostoli mulieres secum ducebant, non uxores, II, 940 A. Ex ipsis solus Petrus nupserat, II, 939 C. Fuerint ne baptizati, I, 1213 A.
    Apostoli, consecuti promissam uim Spiritus sancti ad uirtutes et eloquium, primo per Iudeam, dehinc in orbem doctrine Christi semen sparserunt, II, 32 A, B, 920 A. Apud unamquamque ciuitatem ecclesias condebant, ibid. In Apostolis quidam dicunt Spiritum fuisse, non Paracletum, II, 72 A, 920 A. Cur a Paulo reprehensi, II, 364 C.
    Apostoli, fontes et amnes orbem nationum irrigaturi, II, 387 B. Ut gemme, illustraturi sacram Ecclesie uestem, quam Christus induit, ibid. Lapides Iordanis, solidi fide, fontes Elim, ibid.
    APOTHEOSIS, pompa solemnis, I, 451 B.
    APPION historicus, I, 387 B. uid. APION.
    AQUAE laudes, I, 1202, sqq. Aquarum quedam genera miranda, II, 734 C. Aqua, gratior ceteris elementis, I, 1202 A. Deus in sacramentis propriis aquam parere fecit, I, 1203 A.
    Aquarum natura omnis a Deo constituta, I, 1205 A. Primis aquis preceptum est animas proferre, I, 1202 B. Ex aquis natatiles et uolatiles anime, II, 228 B. Ipsius hominis figurandi opus, sociantibus aquis, absolutum est, I, 1202 B. Figure erant Baptismi, I, 1203 A.
    Aquam religione medicari existimabant ethnici, I, 1205 A. Eorum aque uidue, I, 1204 B. Eis incubat diabolus in riuis, in fontibus, etc., res Dei emulans, I, 1205 B. uillas, domos, templa, totasque urbes aspergine circumlate aque expiabant passim ethnici, I, 1204 B, sq. In ludis Apollinaribus et Eleusinis aqua se tingebant, in regenerationem et impunitatem suorum periuriorum, I, 1205 A. Idemque faciebant homicide, ibid. Aqua cribro gestata, I, 409 A.
    Aqua diuini Spiritus sedes, I, 1202 A. Spiritus aquas sanctificans, I, 1204 A. De sancto sanctificata aquarum natura, et ipsa sanctificare concepit, I, 1204 A. Aque omnes de pristina originis prerogatiua sacramentum sanctificationis  consequuntur inuocato Deo, ibid.
    Aquas Christus in suo baptismate sanctificauit, II, 615 B. Prima rudimenta potestatis sue aqua auspicatur in Cana Galilee, I, 1210 B. Numquam sine aqua Christus, I, 1210 A. Quomodo, ibid. Nos pisciculi, secundum nostrum Iesum Christum in aqua nascimur, I, 1198 A. uid. BAPTISMUS.
    Aquam baptismatis, ligno passionis Christi edulcatam, potare, II, 79 A. In aliena regna, alii deo tingi, II, 274 A.
    Aqua manualis post cenam, I, 477 A.
    Aquam sanctorum pedibus offerre, I, 1295 A.
    Aque supplicium crudelius mortis genus, I, 318 A.
    AQUARIOLI, I, 495 A.
    AQUILARUM oculi solem sustinent, II, 658 B. De pupillarum audacia natorum suorum generositatem iudicant, ibid.
    AQUILICIUM Ioui immolatum, I, 487 A.
    ARAE deorum, I, 347 sq. Tituli eorum quibus dedicabantur aris inscripti, ibid. Aris inhalantes, qui, I, 413 A, B. De nidore numen concipiunt, ructando conantur, anhelando prefantur, ibid. Inter ipsas aras gentilium lenocinia tractabantur, I, 363 A. uid. TEMPLUM.
    ARABIAE thus, II. 90 B. Ex Arabia thura educebantur, I, 493 A Arabice arboris lacryme, I, 444 A.
    Arabum dii, qui, I, 418 sq.
    Arabice mulieres non caput, sed faciem quoque ita totam contegunt, ut, uno oculo liberato, contente sint dimidia frui luce, quam totam faciem prostituere, II, 912 B.
    ARACHNAE officina, II, 1039 A.
    ARANEAE retia, II, 261 B.
    ARATUS uaria monstra inter sidera delineauit, II, 142 A.
    ARBITRII libera potestas, II, 685 A. Naturalis est atque mutabilis, ibid. Oportebat imaginem et similitudinem Dei liberi arbitrii et sue potestatis institui, II, 291 B.
    Arbitrii libertas et potestas, sponte prestita ab homine, efficit bonum ut proprium, II, 291 C, sq. Arbitrii libertas homini in utramque partem concessa est, II, 292 A, B. Etsi sciamus quid uelit, quid nolit Deus, tamen nobis est uoluntas et arbitrium eligendi alterutrum, II, 916 A. Quod in nostro arbitrio positum est, non debemus in Dei referre uoluntatem, ibid.
    ARBORES uiuunt, nec tamen sapiunt, iuxta Aristotelem, II, 680 C. Quomodo crescant, II, 890 A. Arboribus, adhuc stipitibus et surculis, inest uis anime, II, 681 A.
    Arbores sapientie et scientie, II, 681 C.
    Arbores circa deorum templa plantate, I, 315 A.
    ARCA figura Ecclesie I, 696 A, 1209 A.
    ARCESILAS deos trifariam diuisit, I, 589 B.
    , uocabulum non tantum ordinatiuum, sed et potestatiuum capit principatum, II, 215 A.
    ARCHEMORUS misellus, II, 97 A.
    ARCHIAS, dux Corinthiorum, Syracusas muniuit, II, 1036 A.
    ARCHIMEDIS organum hydraulicum, II, 669 A.
    ARCHIuA antiquissimarum gentium, I, 387 A.
    Archiua Romana, II, 370 A.
    ARCHIGALLUS sanguinem suum litabat pro salute M. Aurelii, ante sex dies mortui, I, 425 A.
    sunt principes et magistratus, II, 215 A, 339 B, 620 A.
    ARCHUS, uel ARGUS, anno uno regnauit, II, 614 A.
    ARGAEI montes eris rigidi, II, 692 B,
    ARENAE atrocitas, I, 467 A.
    ARGENTUM uid. AURUM.
    ARGUIS deus, I, 606 A.
    ARIADNAE sertum ex auro et Indicis gemmis, II, 85 A. Ariadna inter sidera delineata, II, 142 A.
    ARIES Laberii, reciprocicornis, lanicutis, tetistrahus, II, 1031 B.
    Aries, machina bellica, II, 1031 B, a Carthaginensibus inuenta, II, 1032 B.
    ARIOLI, seu HARIOLI, memorantur, I, 495 B.
    ARISTARCHUS, grammaticorum princeps, I, 282 A.
    ARISTEAE testimonium de ueteris Testamenti greca interpretatione, I, 380 A.
    ARISTIDE iustior nullus deorum gentium, I, 336 B.
    ARISTIPPUS in purpura sub magne grauitatis superficie nepotatur, I, 513 A.
    ARISTODEMUS auctor, II, 727 B.
    ARISTOPHON auctor, II, 727 B.
    ARISTOTELES, amicus Platonis, II, 682 C. Turpiter Alexandro adulatur, I, 512 A. Hermiam familiarem suum turpiter loco fecit excidere, ibid.
    Aristotelis tenor, II, 651 B. Aristoteles de somniis, II, 717 A, 730 A. Marcoreus circumcordialis caloris somnium uocat, II, 721 C. Miser Aristoteles! qui dialecticam instituit, II, 20 A. uid. DIALECTICA.
     ARMATURA Christi et militia spiritalis, II, 517 A.
    ARMENIA iam christiana, II, 610 B.
    ARRIUS ANTONINUS, in Asia Christianorum crudelis persecutor, I, 704 B.
    ARS nulla non alterius artis aut mater aut propinqua est, I, 670 B. Artibus alitur anima, II, 656 A. Artium omnium et etatum semina nobis insita sunt, II, 682 C. Artium ingenia demones inspirarunt, I, 1328 A, 643 B, C. Tot sunt artium uene quot hominum concupiscentie, I, 670 B.
    Artes omnes olim ad idolorum fabricationem aut cultum spectabant, I, 668 sqq.
    Artes liberales enumerantur, II, 1050 A.
    ARTAXERCES quadraginta annis regnauit, II, 614 A.
    ARTEMON scriptor, II, 729 A.
    ARTIFICES ex Etruria Romani arcessiuere, II, 1050 A.
    ARUSPICES, I, 495 B. Aruspices et deorum et mortuorum, I, 347 A. De Cesarum morte consulti, I, 459 A. Comparantur magis et hariolis, I, 495 A, 642 A.
    ASCENSUS deus, I, 606 A.
    ASCLEPIADES, medicus, de ui principali in anima, II, 670 A.
    ASCLEPIADES, cynicus, in uacca uectus, mendicans orbem terre peragrauit, I, 605 B.
    ASCLEPIADOTUS ad uitam reuocatus, I, 413 A.
    ASDRUBALIS uxor, cum filiis suis in incendium Carthaginis deuolauit, I, 584 A. Quam ob caussam, ibid.
    ASIAE maior pars mari Atlantico erepta, I, 481 A, 577. In Asia soli ingluuies, II, 1034 B. Asiam occupauere Athenienses, II, 700 A. Asiam Cyrus mersit et pressit, II, 727 A. Ex Asia exotice munditie in Lybiam et Europam translate, II, 1040 A.
    Asie minoris ecclesie a Ioanne constitute, II, 366 C. Persecutio in Asia, I, 704 B.
    ASINIUS CELER mulli unius obsonium parauit, II, 1048 B.
    ASINIUS GALLUS pro mensa quantas pecunias dederit, II, 1048 A.
    ASINUS de Aesopi puteo, II, 416 D.
    Asinos adorabant ethnici cum Epona et Iside, I, 577 C.
    Asini superficiem adorasse falso Iudei insimulabantur, I, 364 A.
    Asini caput et superficiem adorasse Christiani quam falso accusati, I, 364 A. Tacitus dedit huic calumnie occasionem, ibid. Quanta impudentia nebulo Iudeus ridiculam eius picturam cum hac inscriptione: DEUS CHRISTIANORUM ONOCHeTES, circumtulerit, I, 372 sq., 579 A.
    ASPER Christianos damnare recusabat, I, 703 A.
    ASPIS a uipera uenenum mutuatur, II, 331 C.
    ASSYRIORUM primus rex Ninus, II, 1034 B. Herodes alius rex, II, 339 C. Hoc regnum Romano antiquius, I, 432 A. Illud dii eorum non sunt tutati, I, 608 B. Ab Assyriis patescunt historie profane, II, 1035 A.
    ASTARTE, seu Atagartis, Syrie dea, I, 418 A.
    ASTRIS nichil imputandum I, 268 A.
    ASTROLOGIA usque ad Euangelium concessa, I, 672 A. Quare, ibid. Astrologie et magie societas, I, 612 A.
    ASTROLOGUS stellarem coniectat, II, 1050 A. Astrologorum artes, sicuti aruspicum, et augurum, et magorum ab angelis desertoribus prodite et a Deo interdicte, I, 459 A. Astrologi notantur, I, 268, C, D, 701 sq.; II, 671 B. Consultabant demones de futura Cesarum morte, I, 459 A. Astrologi ueteres cur genituram hominis ab initio conceptus digerant, II, 693 B.
    ASTRONOMUS uolaticam spectat, II, 1050 A.
    ASTYAGES, Medorum regnator, in somnio uidit filiam suam Mandanam, II, 727 A.
    ATAGARTIS. uid. ASTARTE.
    ATHAMAS et Agare in filiis bestias uiderunt, II, 675 C.
    ATHENAE, linguata ciuitas, II, 651 B. Sapiendi et dicendi acutissimi Athenis nascuntur, II, 683 A. Athenas Minerua a Xerce non defendit, I, 607 B.
    Atheniensium deus Numentinus, I, 596 A. uid. ATTICA.
    Athenienses Asiam occupauerunt, II, 700 A. Atheniensium cicade, II, 903 A.
    Athenienses Paulum intellexerunt loquentem de resurrectione carnis, II, 850 A.
    ATHAEI reputabantur Christiani, I, 327 B, C.
    ATHOS, filius Celi et Terre, et Saturni pater, I, 601 C.
    ATHLETARUM seuerior disciplina, I, 624 B. Ad quid, ibid.
    ATLANTES, Lybica gens, an aliquando somnient, II, 733 C.
    ATLANTICORUM mare terras abstulit, I, 481 A, 577; II, 1034 A.
    ATOMI Epicuri, II, 703 B.
    ATTELLANUS, gesticulator, I, 649 B.
    ATTICA idololatria, que, II, 255 C. Attica mysteria, que, I, 474 A. uid. PALLAS. Attica sapientia decidetur, I, 473 A.
    Attice meretricis in tormentis constantia, I, 584 A. uid. GRAECI.
    ATTIS castratus, I, 361 A.
     ATYS deus ex Pessinunte in scena representatus, I, 576 C.
    AUCTORE cognito, omnis rei inspectio fit planior, II, 103 B. Discordia rerum eadem que et auctorum, I, 1256 B.
    AUDIENTES optare intinctionem, non presumere, oportet, I, 1240 A. Prima audientium intinctio, metus integer, I, 1239 B.
    AUDITUS quomodo fallitur, II, 674 B.
    AUFIDIUS LURCO primus sagitta corpora uitiauit, II, 1048 B.
    AUGUSTUS, antea Iulius Octauius dictus, II, 728 A. Imperii informator, I, 450 A. Adhuc puerulus imperator preuisus in somniis, II, 728 A. Ne dominum quidem dici se uolebat, I, 450 A.
    Augustus, testis fidelissimus Dominice natiuitatis, II, 370 C, 405 A. Augusti census per uniuersum orbem, ibid. In Iudea, per Sentium Saturninum, II, 405 A, B.
    Augustus post Cleopatram aliis annis quadraginta octo regnauit, II, 614, sq. Post Christum natum quindecim annis regnauit, ibid. Omnes anni regni eius quinquaginta sex, ibid.
    AURELIUS  litteras fecit de pluuia a Christianis obtenta, I, 295 A, 703 C. Christianorum fuit protector, I, 295 A.
    Adiecit penam tetriorem accusatoribus Christianorum, I, 295 sq.
    AURIGARUM circensium factiones et colores, I, 641 B.
    AURES cordis requirit Deus ab suis auditoribus, II, 404 A.
    Aurium graciles cutes calendarium expendunt, I, 1314 B.
    Auribus Parthorum grana pendebant, I, 1328 A.
    AURUM et argentum, unde, I, 1309 A; II, 803 B. Terra gloriosius, ferro et ere nichilo generosius, I, 1309 B.
    Auri et argenti pretium unde proueniat, I, 1310 sq. Non ueritate bona sunt, sed raritate, I, 1328 A. Ipsorum materias angeli peccatores prodiderunt, ibid.
    Aurum et argentum uernaculum et copiosum apud Barbaros quosdam, I, 1309 A, 1311 A. Aurum ipsum cuidam genti ad uincula seruire referunt gentilium littere, I, 1328 A. Auro et argento uinctos et malos onerant, II, 1309 A, 1311 A.
    Aurum et argentum principes materie cultus secularis, I, 1309 A. Illustrium tantum erant, I, 1328 B. In feminis pre auro nullum est leue membrum, I, 304 A.
    AUSES, filius Naue, successor Moysi, II, 343 A, 622 A. Quando iehsu cognominatur, ibid. Christi erat figura, II, 622 A, B. uid. IOSUE.
    AUSPEX in nuptiis ex parte uiri, II, 928 B.
    AUTEM uelut fibula coniunctiue particule ad connexum narrationi appositum est, II, 221 B.
    AUTUMNUS, tentator alias ualetudinum, succis pomorum uinosissimis animas diluit, II, 732 B.
    AuARITIA gentilium, qui pecuniam anime anteponunt, I, 1261 C.
    AuES exsurgentes eriguntur ad celum, et alarum crucem pro manibus extendunt, et dicunt aliquid quod oratio uideatur, I, 1196 B.
    AXIONICUS, hereticus ualentinianus, II, 547 A.
    AXIS equuleus qui torquet celum, II, 143 B.
    AZYMA, familiora Creatori, II, 436 C.

B
    BABYLONIS turris superbissima, II, 174 C.
    Babylon romane urbis figuram portat, II, 339 C, 620 B. Quomodo, ibid.
    BABYLONIORUM Regnum Romano antiquius, I, 432 A.
    BACCHI orgia olim exterminata, I, 304 A, 306 A. Bacchanalium furie, in quibus nec mortuis parcebant Christianis, I, 461 A. uid. LIBER.
    BALAAM prophete, quod non cogitauerat, Dominus suggessit, I, 456 B.
    BALNEORUM tempus, I, 492 A.
    BAPTISMUS unus omnino est, tam ex Domini Euangelio, quam ex Apostolorum litteris, I, 1216 A. Baptismi ratio in quibus recognoscatur, I, 1203 A. Baptismus, pondus quantum, I, 1222 A. Baptismus obsignatio fidei est, que fides a penitentie fide incipitur et commendatur, I, 1239 A. Obsignatio Baptismi uestimentum quodammodo fidei, I, 1215 A. Sine Baptismo salus nemini competit, I, 1213 A. Baptismus an necessarius iis quibus fides satis est, I, 1214 C. Quare non ante Christum prescriptus sit, I, 1215 A.
    Baptismi aqua felix sacramentum, I, 1197 A. Quomodo, ibid. Quomodo in Baptismo sanctificentur aque, I, 1204 A. Spiritus sanctus aquis superest, sanctificans eas de semetipso, ibid. Angelorum interuentus in Baptismo, I, 1204 B, 1206 B,
    Baptismi ritus et effectus, II, 806 A, B. In Baptismo est regeneratio, II, 280 A, 862 A. Et remissio peccatorum, I,  1238 A; II, 280 A. Baptismate sordes abluuntur, macule uero martyrio candidantur, II, 147 C. In aquis non consequimur Spiritum sanctum, sed in aqua emundati, sub Angelo Spiritui sancto preparamur, I, 1206 B. Spiritus in aquis corporaliter diluitur, et caro in eisdem spiritaliter emundatur, I, 1204 B. Baptismi carnalis actus, quod in aqua mergimur; spiritalis effectus, quod delictis liberamur, I, 1207 A. Baptizamur, non ideo ut delinquere desinamus, sed quia desinimus, quoniam iam corde loti sumus, I, 1239 B.
    Baptismus symbolum mortis Christi, I, 1238 B. Baptizari pro mortuis, quid, II, 495 A, 864 C, sq. In Baptismate per simulacrum morimur, sed per ueritatem resurgimus in carne, II, 862 B.
    Baptismus non temere conferendus, I, 1220. Baptismi dilatio an utilior, I, 1221 sq. Quibus baptizandi ius competat, I, 1218 A. Baptismum precedere debet predicatio, I, 1216 A. Et confessio delictorum omnium precedentium, I, 1222 C. Atque penitentia, I, 1229 A. Ingressuri Baptismum, orationibus crebris, ieiuniis et geniculationibus et peruigiliis sese disponebant, ibid.
    Baptismus olim celebratus in Paschate et Pentecoste, I, 1222 A. Omne tempus habile Baptismo, I, 1222 B.
    Baptizamur nec semel, sed ter, ad singula nomina in personas singulas, II, 190 A. Ter baptizamur, aliquid amplius respondentes quam Dominus in Euangelio determinauit, II, 79 A. In Baptismo, sub manu antistitis, renuntiamus ore nostro diabolo, pompe et angelis eius, I, 635 B; II, 79 A. E Baptismo egressi perungebantur, I, 1206 C. Manus eis imponebantur, I, 1207 A. Lacte et melle reficiebantur, II, 79 A, 262 A. Sacram Eucaristiam accipiebant, ibid. Et ex ea die lauacro quotidiano per totam hebdomadam abstinebant, II, 79 A. Cur, II, 190 A.
    Baptismus nouus natalis, I, 1224 A. Ex fide per Baptismum in nouitate uiuendum, II, 862 B. Tentationes post Baptismum quomodo cohibende, I, 1223 sq.
    Baptismus secundus, seu sanguinis per martyrium, I, 1217 A; II, 135 B. Post Baptismum est adhuc in exomologesi secunda substantia, I, 1247 B.
    Baptismus Ioannis Spiritum sanctum uel remissionem peccatorum non dabat, I, 1211 A. A Deo erat, I, 1211 A; II, 453 A. Mandato tamen, non et potestate, I, 1211 A. Nam et humanum erat, I, 1211 A, 1213 B. Et non celeste, I, 1211 B.
    Baptismum diabolus in suis exercet, I, 1205 A. Marcion Baptisma seruat morti aut repudio, II, 382 B. Per lauacrum sacris quibusdam gentiles initiabant, I, 1204 B.
    BARALIRIS, seu BARDIRIS, BIRADIRIS, Illyricus, a Molossis ad Macedoniam usque ex somnio dominatus, II, 728 A.
    BARBA tactu inrufata, I, 410 A.
    BARBARIAE Grecorum ecclesias habebant, II, 890 B.
    BARBARORUM infantes in prelium erumpunt, ad solem uncti prius, pannis armati, butyro stipendiati, II, 338 A, 618 B. In Barbaros fama nonnumquam calumniosa, II, 733 B. Magna uis demonum in Barbarorum climate dominatur, ibid. Barbarorum stropuli, II, 903 A.
    BARNABAE epistola apud Ecclesias recepta, II, 1021 A.
    BASILIDIS heresis in quo sistat, II, 62 A, B, 796 B. Multa absurda docuit II, 62. Basilides Deum Iudeorum negat, et angelum dicit, ibid. B.
    BAXA et soccus quotidie deaurantur, I, 670 B. uid. CALCEI.
    BEATITUDO serui cuius emendationi dominus instat, cui dignantur irasci, I, 1266 B.
    Beatitudinis spes quomodo meliores reddat, I, 529.
    , quid, 570 B.
    BELENUS, deus Noricorum, I, 419 A, 596 A.
    BELLONAE sacerdotes consecrabantur sanguine, I, 321 A. Huius dee initiatorum tenebrica uestis, et tetricum super caput uellus, II, 1045 A.
    BELLUM tonsura inolescentis generis humani, II, 700 B.
    BELI progenies Ninus, II, 1035 A.
    BENEDICTIO diuina, I, 1299 A. Benedictionem spiritalem accipere per fidem, II, 475 B. Benedictionis sacramento exauctorati, qui, II, 1007 C.
    Benedici per deos nationum, maledici est per Deum, I, 693 A.
    Benedictio summum discipline et conuersationis sacramentum, I, 611 B.
    Benedictio inter uias nichil aliud est quam ex occursu mutua salutatio, II, 419 B.
    BENEFACIENDO nemo deliquit, I, 1230 B.
    BENEFICIATI, II, 118 C.
    BERENICE regina, II, 688 B, 747 B.
    BEROSUS Chaldeus, I, 387 B.
    BERYLLIS non ideo aquosa materia est, quod fluctuat colato nitore, II, 660 B.
    BESTIAE usibus nostris a Domino prouise et tradite, I; 1255 A. Mutant pro ueste formam, II, 1036 A. Bestie mores  mutare possunt, scientiam naturalium numquam, II, 688 B. uid. ANIMALIA, FERAE.
    BESTIARII, I, 317 A. In publico supremam cenabant, I, 492 A. In publicis ludis Ioui mactabantur, I, 317 A. Bestiariorum schola testis contumeliarum in imperatores, I, 455 A.
    Bestiarius quidam Iudeus nebulo, sese quotidie frustrandis bestiis locabat, I, 579 B.
    BETHSAIDA piscina, figura Baptismi, I, 1205 C. Usque ad aduentum Christi curando inseruiebat inualetudines Isrel, sed post Christum desiit, II, 637 B, 734 B.
    BIAEOTHONATI, II, 747 sq.
    BIBLIA in linguam grecam transfusa, I, 380 A. uid. ARISTEAS et SEPTUAGINTA.
    BIBLIOTHECARUM exercitatio, I, 610 B. Bibliotheca Pisistrati et Ptolemei Philadelphi, I, 379 sq. Bibliothece apud Serapeum Ptolemei cum ipsis hebraicis litteris exhibentur, ibid.
    BLASPHEMIA, que omnino uitanda, II, 681 B. Quomodo et quando impiorum uitande blasphemie, ibid.
    BLASTUS hereticus latenter uoluit Iudaismum inducere, II, 72 B.
    BeOTIA habebat Trophonii oraculum, II, 730 A, 1039 A.
    BOMBEX, uermiculi genus, II, 1039 A. Bombycis stamina, ibid.
    BONITAS sine ratione, non bonitas, II, 291 A. Bonitas, nisi iustitia regatur, ut iusta sit, non erit bonitas si iniusta sit, II, 298 B. Bonitatis debite exaggeratio est exactio indebite, II, 273 A. Bonitatis opera, II, 287 C. Bonitatis gradus secundus est in extraneos, qui in proximos est primus, II, 397 A.
    Bonitas Dei eterna, II, 287 C. Et ingenita ac naturalis, II, 271. Bonitas Creatoris prima, que, II, 287 B, C. Si non naturalis, nec eterna, nec par Deo, II, 271 C. Ad examinandam Dei bonitatem, regule sunt certe, que, II, 271 A. Opera Creatoris bonitatem eius testantur, II, 290 A.
    BONUM, quid, II, 933 A. Notitie boni et mali fructus, II, 398 A. Bonum et malum natura notum est, non tamen Dei doctrina, II, 398 A. Bonorum quorumdam sicuti et malorum intolerabilis est magnitudo, I, 1249 A. Bonum aliquid non ideo est quia malum non est, nec ideo malum non est, quia non obest, I, 1279 A. Nihil bonum quod iniustum, II, 298 C. Bonum autem omne quod iustum est, ibid. Nihil bono contrarium nisi malum, II, 932 B. Bonum plus floruisset sine mali afflatu, II, 210 C. Malum ac bonum pro arbitrio et libidine interpretantur ethnici, I, 653 A.
    Bonum omne ad Deum pertinet, I, 1256 A. Deus bonum dispensat ut cuique dignatur, I, 1250 A. Nihil tam bonum quam notitia et fructus Dei, II, 287 B.
    Bonum uitari non oportet, quia delictum est bonum recusare, II, 107 C. Bonum qui non implet, crimine astringitur, I, 1233 A. Bonum a pertinentibus ad Deum tota mente sectandum, I, 1256 A. Bone res neminem scandalizant, nisi malam mentem, II, 892 B.
    Bonus natura nemo, nisi solus Deus, II, 291 B.
    Bos, deus Aegyptiorum, I, 129 A. Eius sacerdotes continentiam seruabant, II, 928 C.
    BRACHIA mulierum circulis ex auro arctantur, I, 1306 A.
    BRACHMANES quinam erant, II, 490 B.
    BRITANNI intra Oceani ambitum conclusi sunt, II, 611 B.
    Britannorum loca, Romanis inaccessibilia, Christo sunt subiecta, II, 610 C.
    Britannicum mare conche genus prefert, I, 1311 A.
    BUCCINAE et maris conche in montibus peregrinantur, II, 1033 B.
    BUSYRIS et eius bustuaria altaria, II, 1041 B.
    BYSANTINUM exitium, I, 702 A. uid. CeCILIUS.
    BYTHOS, eon ualentini, II, 68 A, 551, A, 666 A.

C
    CACABACEUS, II, 234 B.
    CACABULUS Saturni, I, 344 B.
    CACTUS, II, 1036 A.
    CADAuER a cadendo, II, 819 B.
    CADERE dicimus corpus in terram per mortem, sicut ipsa res testatur, II, 492 A.
    CADUCEUS Mercurii, I, 576 C.
    CAECILIUS CAPELLA in exitu Bysantino, Christiani gaudete, exclamauit, I, 702 A.
    CAECINNA Seuerus senatusconsultum edidit, ne matrone sine stola in publico procederent, II, 1044 B.
    CAECITATIS species due, I, 327 A.
    CAECULUS deus, I, 606 A.
    CeLESTIS dea Afrorum, I, 419 A, 596 A. Illi bestie applicate. I, 341 A.
    CeLIBIBUS et innuptis pene ab Augusto Cesare indicte;  postea abrogate, I, 286 sq.
    CAESAR in prelio Philippis euasit, II, 728 B.
    Cesares cur multi olim obseruauerint, I, 453 A. Cesares recens electi, uel ut eligi possent, munera populo largiebantur, I, 455 A. Christo credidissent si non essent seculo necessarii, aut si et Christiani potuissent esse Cesares, I, 403 A.
    Cesares deos dicebant Romani et deridebant, I, 583 c. Cesari templa, are, sacerdotes, puluinar iuxta deos posita, I, 247 A. Cesarum festa cur a Christianis non culta, I, 452 A.
    CAIANA heresis, I, 1198 A; II, 65 A. Caineorum heresis, II, 46 B.
    CAIN primus homicida et primus fratricida, I, 1258 A. Cur Deus eius sacrificium respuerit, II, 601 A. Hanc repulsam quam impatienter tulit, I, 1258 A. Populum Isrel et eius sacrificia demonstrabat, II, 601 A. Semen Cain  in arca fuit, quo semen malitie non periret, II, 66 A, B.
    CAIUS SEIUS uir bonus, tantum quod Christianus, I, 280 A.
    CALAMITATES publice tonsura sunt inualescentis generis humani, II, 700 B. Calamitates Christianis erant in admonitionem, ethnicis in castigationem, I, 489 A. Pro calamitatibus temperandis uel auferendis Christiani diu noctuque Deum exorabant, I, 486 sq.
    Calamitatum publicarum causa non fuerunt Christiani, I, 479 sqq., 571 A, B. Sed gentiles, I, 488 sqq. Plures ante auditum nomen Christianum contigere: ante Tiberium, I, 480 sqq. Et sub Hilariano, I, 701 A. Post Christum natum longe minores quam antea, I, 486, sq. Cur Christianos illis uexari permiserit, I, 489 A.
    CALCEI, proprium toge tormentum, II, 1046 B. Immundissima pedum tutela, ibid. Tyrium calciari nisi auro, minime grecatur, II, 1043 A. Calcei seu baxa philosophorum deaurati, II, 1043 A, B.
    CALIGULA  annis tribus, mensibus octo, et diebus tredecim regnauit, II, 616 A. Nullam in Christianos legem tulit, I, 294 A.
    CALICES primitiue Ecclesie boni Pastoris imaginem sculptam pre se ferebant, II, 1000 C. Quam anxie tolerabant aliquid de calice sacro decuti in terram, II, 80 A.
    CALIENDRUM, II, 1044 A.
    CALLIMACHUS Iunoni uitem induxit, II, 85 A, B.
    CALLINICUS auctor, I, 535 A.
    CALLISTHENES auctor, II, 728 A.
    CAMENAS in aquas transfigurant, II, 366 A.
    CANAE memoriarum, I, 386 A.
    CANDELABRA in cetibus Christianorum, I, 313 A.
    CANDELIFERA dea, I, 600 C.
    CANDIDATI diaboli II, 86 B.
    CANICULAE ardor, II, 124 B, 267 A.
    CANNENSIS clades ante auditum Christianorum nomen accidit, I, 485 A. uid. ANNULUS.
    CANTABRA superstruebantur integris crucibus, I, 369 A, 579 A.
    CANTHERIOS adorabant gentiles, I, 365 A.
    CANTUS ueterum Christianorum, I, 273 A, D, 477 A. uid. PSALMI.
    CAPHAREA saxa, naufragiis frequentia, II, 739 B.
    CAPILLI adhuc olentes Carthagine inuenti post annos quingentos, II, 854 c.
    Capillos femine croco uertebant, I, 1322 A. Detrimentum crinibus medicaminum uis inurit et cerebro perniciem, ibid. Senectus, cum plus occultari studuerit, plus detegetur, scilicet capillorum colorem mutando, I, 1322 B. Peritia structorum capillature, I, 1323 sq. Enormitates sutilium atque textilium capillamentorum, I, 1323 A. Saltus et insulas tenera ceruix fert, I, 1314 B. uirgo capitis arcem ambitu crinium contegat, II, 900 A.
    CAPITOLIUM notatur, I, 427 A, 430 A, 487 A, 573 B. Capitolium a Senonibus obsessum, I, 485 A.
    Capitolium omnium demonum seu deorum curia et templum, I, 646 A. Qui dii e capitolio reiecti, I, 373 B. Capitolinum templum, nisi soluto tributo, ingredi non licebat, I, 345 A, 574 A. In calamitatibus celum ad Capitolium implorabant Romani, I, 487 A.
    Capitolini ludi, II, 637 B.
    CAPITULUM animalis quid, I, 375 A; II, 1037 B.
    CAPRAE diuinantes arte demonum, I, 411 A.
    CAPTIuI olim in exsequiis immolabantur, I, 645 A.
    CARACALLA Christiano lacte educatus fuerat, I, 703 B, C. Cognominatus est Germanicus et Parthicus, I, 583 A.
    CARCER domus diaboli, in qua familiam suam contegat, I, 620 A. In carcere illum conculcabant Christiani, I, 621 A.
    Carcer illis erat pro palestra, II, 624 C. Bona carceris quanta, I, 622 sqq. Christianus extra carcerem seculo renuntiauit, in carcere etiam carceri, I, 622 B. Christiano hoc prestat quod eremus prophetis, I, 623 B. Carcer habet tenebras, sed lumen sunt pii, II, 622 A. In carcerem reptabant  mulieres ad osculanda uincula martyrum, I, 1294 B.
    CARDEA dea, I, 683 C; II, 97 B.
    CARDO salutis est caro, II, 806 A.
    CARO nichil aliud est quam terra conuersa in figuras suas, II, 771 A. Terrena materia est, I, 1280 A. Carnis nomen, quid, II, 497 A. Caro uocabulum commune habet, II, 510 B. Carnis uaria epitheta, II, 807 B. Carnis sensus et uita, quid, II, 1014 B. Caro manu Dei expressa, I, 1231 B. Quomodo peccatrix dicatur, II, 719 A, 814 A, 816 A. Caro sermone Dei consistit propter formam, II, 801 B. Caro suos secessus habet, in aquis, in ignibus, etc., II, 885 C. Caro ante corpus quam animale corpus, II, 873 B. Carnis duplex corruptio, II, 851 A, B. Proprium carnis est passionibus corrumpi, II, 852 A.
    Caro est omne anime cogitatorium, II, 814 A. Caro ministra et famula anime, II, 805 C. Caro famulatur, spiritus dominatur, I, 1204 A. Carnis species arx anime, II, 813 C. Carnis et anime quanta communio et consortium, I, 1231 B. Caro sine anima non homo, II, 850 C. In carne et cum carne, et per carnem agitur ab anima quidquid agitur in corde, II, 813 C. Si uniuersa per carnem subiacent anime, carni quoque subiaceat necesse est per quod utaris, II, 805 C. Nihil agit caro per semetipsam, II, 816 A.
    Caro spirat quando spiritum habet, exspirat autem cum illum amittit, II, 465 B. Carnis ipsum mori est, cuius et uiuere, II, 805 B. Seminatur in corruptela, dum dissoluitur in terram, II, 495 C.
    Caro suscitabitur, ut sanguis uindicetur, II, 835 B. Qualis sit resurrectura, II, 800. Caro et sanguis omnis resurgunt ex equo in qualitate sua, II, 808 A. Carnis restitutio facilior quam institutio, II, 810 A. In regno Dei caro reformata et angelificata, II, 632 B. Post resurrectionem caro habitum angelicum susceptura est, II, 854 A.
    Carnaliter uiuunt qui negant carnis resurrectionem, II, 808 C. Carnis salutem quidam heretici negant, II, 66 B, 452 B. Carnis uirtutes etiam iudicande, II, 813 B, 815 A. Spiritus et caro inter se reatum communicant, I, 1204 A. Caro anime consors et heres in temporalibus et in eternis, II, 805 C. Nihil proprie carni exprobratur, nisi in anime suggillationem, quod carnem ministerio sibi subigit, II, 808 B. In carnem dirigitur quidquid in sanguinem predicatur, II, 835 B. Que carnem infuscant non solum tenenda, sed etiam ea que illustrant obseruanda, II, 808 A.
    Carnis opera ita Apostolus damnat, ut carnem damnare uideatur, II, 859 C. Cur in Scripturis caro increpetur, II, 719 B. Opus est fidei extrinsecus consilio aduersus carnis necessitates, II, 914 C. Carnis afflictatio, hostia Domino placatoria per humiliationis sacrificium, I, 1269 B; II, 806 B. Carnem saginari et spiritum esurire non prodest, I, 620 A. Opimitas sapientiam impedit, II, 683 B. Caro est sponsa, que in Christo Iesu sponsum per sanguinem pacta est, II, 885 C. Carnis redemptor Christus, II, 797 A Carnem ab omni uexatione restituit, II, 759 B. Caro cum anima Deo allegitur per sacramenta, II, 806 A, B.
    Carnem edere, quanta immanitas, I, 322 A. An carnem manducarent primi homines, II, 958 C.
    Carnalia significant spiritualia in Lege, II, 374 C. Carnalia semper in figura spiritualium antecedunt, I, 1206 A.
    Caro Christi sola erat ex hominis carne sumenda sine uiri semine, II, 783 sqq. Non fuit caro peccatrix, II, 781 A. Non de sideribus uel de substantiis superioris mundi eam mutuauit, II, 335 B, 763 A. Cur, carnem et animam subeundo, animam carnalem uideatur habuisse, II, 773 A. Carnem Christi in celo sensu uacuam quidam affirmant sedere, II, 792 A.
    Caro in Angelis uere et solide substantie fuit humane, II, 333 B.
    CARPOCRATES, Simonis discipulus, magus et fornicarius, II, 709 C. Eius de Christo et de corporum resurrectione heresis, II, 66 B. Discipuli eius animas suas Apostolis, immo et Christo perequabant ac etiam preferebant, II, 686 B.
    CARTHAGO, urbs studiis asperrima belli , II, 1032 A. Carthaginis conditrix se rogo dedit, I, 532 A. Menia illi imposita a Statilio Tauro, enarrante Sentio Saturnino, II, 1031 A, B. Urbs Punica Rome emula, I, 427 A. Carthaginis schole rhetorices, II, 553 A. Ignes super menia Carthaginis pependerunt euo Tertulliani, I, 701 B.
    Carthaginenses, uetustate nobiles, nouitate felices. II, 1030 C. Illorum olim uestium forma, que, ibid. Carthaginensium agones, II, 133 B.
    Carthago decimanda in martyribus, I, 532 A.
    CASINIENSES, qui, I, 420 A. Illorum deus Deluentius, ibid.
    CASSIDEM aut personam alicui inducere, II, 774 B.
    CASSINUM, Campanie oppidum, I, 420 A.
    CASSIUS CLEMENS, I, 457 A. Cassiane seditionis soli gentiles rei erant, I, 699 B.
    CASSIUS SEuERUS, I, 330 A, 602 C.
     CASTIGATIONIS diuine indignatione gratulari nos decet, I, 1266 B.
    CASTITAS primitiuorum Christianorum, I, 326 A. Castitatis osores ethnici, I, 472 sq. Castitatis exactor omnis maritus, I, 1320 B. uid. CONTINENTIA.
    CASTOR, Iouis filius, II, 378 C. Castori et Polluci equi a Mercurio distributi, I, 641 A. Castores dii, I, 606 A. Castorum deorum phantasmata, I, 409 A. Castorum honori oua adscribunt, II, 639 B.
    CASTRA lucis Ecclesia, castra tenebrarum paganismus, II, 92 B.
    CASTRATIO nullum libidini frenum imponit, II, 282 A.
    CASTRENSES, quid, II, 95 A. Castrensia munia, II, 92 B.
    CATABOLICI spiritus, II, 698 B.
    CATACLYSMUS. uid. DILUuIUM.
    CATHAPHRACTES triumphalis, II, 1043 A.
    CATAPHRYGAE, II, 72 A.
    CATECHUMENIS opus est diuinis sermonibus aures rigare, I, 1236 B. uid. AUDIENTES. Catechumeni hereticorum ante sunt perfecti quam educati, II, 56 B.
    CATHEDRAE Apostolorum ipse adhuc suis locis president in ecclesiis apostolicis, II, 49 A.
    CATHOLICI soli possident id quod a Christo institutum est, II, 23 A. Catholica traditio, II, 931 C. Quicquid aduersus ueritatem catholicam fit, nouum deputatur, II, 931 B, C.
    CATILINA humano sanguine coniurauit, I, 321 A.
    CATO grauis et sapiens, I, 337 A. Leno est censor Cato, I, 473 A. Uxorem suam cum amicis communicabat, I, 472 A.
    Cato ficum uiridem primus Romam attulit, I, 606 C. Grecas litteras iam senex didicit, II, 1039 B.
    CATULLI Laureolus, II, 565 A.
    CAUCASUS, mons abruptus, II, 247 B.
    CAuEA, quid, I, 361 A, 579 B.
    CEA, seu Chon, Co, Con, Coon, insula, concidit, I, 480 A.
    CEBETIS tabula, II, 53 A.
    CELLAE prome, II, 834 B.
    CELTAE, apud uirorum fortium busta pernoctantes, oracula captant, II, 740 B.
    CENSUALES Grecorum, I, 388 A.
    CENSUS Augusti. uid. AUGUSTUS.
    CENTENARIAE cene, I, 300 A.
    CENTONARIUS mos, II, 53 A.
    CEPHEUS inter sidera delineatus ab Arato, II, 142 A.
    CERASA Romam primus quis asportauerit, I, 334 B, 606 B.
    CERBERI tragedie, II, 85 B.
    CERDON duo initia introduxit, id est duos deos, bonum et seuum, etc., II, 70 B, 249 A. De Christi natiuitate et de resurrectione carnis uarie sensit, II, 70 B, C.
    CERES ob frugum inuentionem dea facta, et quam absurde, I, 334 A. Fruges demonstrauit, non instituit, ibid. Cereris currus a bestiis  uehebatur, I, 341 A. Cereri uestes tenebricose placent, II, 1045 B.
    Ceres Pharia, seu Farrea, a crucis stipite non distincta, I, 366 A, 578 A.
    Cereri initiatorum cultus omnis candidatus, uitte, galeri et priuilegium, II, 1045 A. Cereris sacerdotes, uiuentibus etiam uiris et consentientibus, amica separatione uiduantur, II, 953 A. Femine Cereris Africane, sponte abdicato matrimonio, adsenescunt, II, 928 C.
    Cereales ludi, I, 638 A.
    CERINTHUS Iudeorum Deum non Dominum, sed Angelum promit, II, 67 A. Christum hominem tantum ex semine Ioseph contendit, ibid.
    CERTAMINA maiora sequuntur maiora premia, I, 704 A.
    CERuUS, quadrupes tardigrada, agrestis, humilis, aspera, II, 1037 A. Sagitta transfixus, scit sibi dictamo medendum, I, 1248 A. Ceruus, etatis sue arbiter, serpente pastus, ueneno languescit in iuuentutem, II, 1037 A.
    CHALDAEUM semen in Aegyptum educitur, II, 1035 B.
    CHAM semen in arca seruatum dicebant Sethoite, II, 66 A, B. Ad quid, ibid.
    CHAMAELEONTIS natura et mores late describuntur, II, 1037 sq.
    CHARIS, eon ualentini, II, 551 A.
    Charismata expugnauit Praxeas, II, 155 B.
    CHARITAS mutua Christianorum ipsis ethnicis ualde miranda, I, 704 A. Inter fratres atque conseruos communis spes, metus, gaudium, dolor, passio, quia communis spiritus, I, 1245 A. uid. CHRISTIANI, DILECTIO.
    CHARITES dee, II, 85 A.
    CHARON Lampsacenus historiographus, II, 727 A.
    CHELIDONIA hirundinis, I, 1248 A.
    CHILON Spartanus, dum uictorem Olympie filium amplectitur, pre gaudio spiritum exhalat, II, 739 A.
    CHOICUS, II, 578 B, 865 B.
    CHRESTIANUS perperam ab ethnicis pronuntiabatur Christianus, I, 281 A.
     CHRISMA regale in captiuitate Confici Iudeis non licebat, II, 634 A. Post Baptismum eo unguntur fideles, I, 1206 C. A chrismate Christus dicitur, I, 1207 A. Item et Christianus, I, 281 A.
    CHRISTIANISMI fundamentum Christus, II, 484 C. Christianismus edificatur cum affligitur, I, 704 sq. Ideo numquam deficiet, ibid. Tot hostes eius quot extranei, Iudei, milites, domestici, I, 307, sq. Christiana religio in Iudaice locum suffecta, I, 617 A. A nouatione Testamenti, a passione Domini censetur, II, 1001 B. Quomodo exorta, I, 290 B, 307 A, 567 A, B, 571 B. Cum odio sui cepit, I, 307 A. Nihil de sua causa deprecatur, I, 259 A. Cur, ibid. Iniquis perditorum imperatorum legibus damnata, I, 294 A, 296 A. Non omnes tamen imperatores illam persecuti sunt, I, 291, sqq. Immo gentiles presules non pauci illi beneuoluerunt, I, 703. Christianam sectam quidam olim mentiti sunt, I, 704 A.
    Christiane religionis doctrine summa, I, 375 sqq. Antiquis Iudeorum documentis suffulta, I, 386 A, 392 A. Christiane religionis ueritatem quisquis agnoscit, eam statim sequitur, et in eius detensione mori desiderat, I, 536 A. Huius religionis suscepte neminem pudet aut penitet, I, 269 A. De illa omnes gaudent et gloriantur, ibid.
    Christianismus stoicus, platonicus, dialecticus, II, 20 B.
    CHRISTIANORUM nomen ex suauitate deducitur, I, 281 A. Sub Augusto ortum, Tiberio imperante, disciplina eius illuxit, I, 290 B. Omnis sexus, etas, conditio, dignitas ad hoc nomen transgrediebantur, I, 263 A. Nomen christianum quam infestum gentilibus, I, 277, sqq.; 281, sqq., 566 A, B. Aemule rationis est inimicum, I, 278 A. Huius odii effectus inter propinquos, I, 280 B, sq. Ob solum nomen uexabantur Christiani, I, 277, sqq. 285. Confessio nominis, non examinatio criminis, damnationis erat titulus, I, 271 A, 278, sq. Erga christianum nomen iniquitatis odium, I, 261 A. Christiano nomine excluditur qui agit quod non faciunt Christiani, I, 278 A.
    Christiani Phrygibus et ceteris gentibus antiquiores, I, 570. Nemo christianus ante Christum, II, 1001 C. Christianus qui non est, mortuus est, II, 745 B. Nemo Christiano maior, II, 15 A. Nemo christianus, nisi qui perseuerauerit usque in finem, ibid. Fiunt, non nascuntur Christiani, I, 378 B, licet anima naturaliter christiana dicatur, I, 377 A. Christianorum quod est, non est omnium credere, II, 655 B. Christiani non aliter ex ethnicis fiunt nisi prius perditi, et a Deo requisiti, et a Christo reportati, II, 992 B. Christiani obstupefacti quod prius errores gentilium non reiecerint, I, 269 A. Fatebantur ethnici se esse quam antea meliores, I, 564 A. Christianorum quanta multitudo, I, 262 A, 700 B., 704 B. Omnia replebant, I, 462 A, solis templis exceptis, I, 463 A.
    Christiani non erant brachmane, nec gymnosophiste, nec syluicole, I, 490 B; nec cynopene, aut sicapodes, I, 570 A. Liberi erant, non serui, I, 451 A. Pro libertate mori nouerant, I, 565 A. Ab ethnicis extranei uocabantur, I, 446 B. Cum ipsis tamen cohabitabant, I, 490 B. Artes et operas cum eis miscebant, I, 491 A. Idem utrorumque uictus, habitus, apparatus, I, 490 B. Ab iis tantum distinguebantur modestia, patientia et pristinorum uitiorum emendatione, I, 700 B, sq. Nulla ambitione ducti, nuntium rebus publicis miserant, I, 465 A. Ab omni glorie et dignitatis ardore frigentes, ibid. A cetibus publicis alieni, I, 465 A. Documenta sua declarando mentiri nefas putabant, I, 403 B.
    Christiani ueri describuntur, I, 269 A, 511 sq., 624 A. Christiani non aliunde noscibiles quam de emendatione uitiorum pristinorum, I, 701 A. Christiani institutio est de porticu  Salomonis, II, 20 B. Ethnicorum tam corrupti, quam puri Christianorum mores, I, 472 sqq. Longe dispar eorum scientia, disciplina et scientia, I, 501 sq. 516 sq. Ac longe dissimiles uirtutes, ibid. Christianorum uirtutes laudabant et mirabantur ethnici, sed Christianos esse factos ferre non poterant, I, 280 A, 564 A. Illos oderant ethnici quos nullo modo cognouerant, I, 261 A. Cur, ibid. Eos statim amabant atque cognouerant, I, 262 A, 559 B.
    Christiani qui et quales erant, I, 468, sqq. Illorum uita inculpata, I, 704. In unum corpus erant congregati conscientia religionis, discipline unitate et spei federe, I, 468 A. Hoc erant congregati, quod dispersi, hoc uniuersi quod singuli, I, 478 A. Christianus nusquam aliud est, II, 93 A. Nemo maior Christiano, II, 15 A. Christianus nemo nisi qui ad finem usque perseuerauerit, ibid. Christianus celi discipulus, uite negotiator, rerum edificator, erroris inimicus, ueritatis integrator, expressor et custos, I, 514 A. Credit quod traditum est, II, 745 B. Christiano amplius querere non licet quam quod inuenire licet, II, 651 A. Non amplius licet inueniri quam quod a Deo discitur, ibid. Post Christum nobis curiositate non est opus, nec inquisitione post Euangelium, II, 21 A.  Christiani spiritualium sectatores, I, 1320 A.
    Christianorum erga inuicem caritas quanta, I, 471 A. Sese inuicem fratres appellabant, ibid. Charitate omnia habebant communia, preter uxores, I, 472 A. Illorum quanta in egenos, ac potissimum martyres, caritas, I, 470 sq., 475 A, 619 A. Hominibus et diis gentilium mendicantibus opem ferre non sufficiebant, I, 494 A. Eorum misericordia plura insumebant uicatim, quam religio gentilium templatim, ibid. Christianus nec inimicum ledit, I, 512 A. Inimicos diligebant, et Deum pro eis precabantur, I, 446 A. Nullius erant hostes, I, 700 A. Fidem etiam gentibus seruabant, I, 512 A. Omnes sibi ab ethnicis illatas iniurias ulcisci poterant, et paucis faculis, aut palam indicto bello, I, 462 A; aut demones ab obsessis hominum corporibus non eiiciendo, I, 464 A; aut sola sua ab ethnicis secessione, I, 463 A, B.
    Christianorum continentia, I, 326 sq., 510 A. Coniugum quanta castitas, I, 472 A, 510 A. Ab omni post matrimonium excessu abstinebant, I, 326 sq. Sexum femineum non mutabant, I, 510 A. Animo aduersus libidinem ceci erant, I, 511 A. Christiane sanctitatis antistites due, monogamia et continentia, II, 939 A. Plures in uirginitatis statu permanebant, senes, pueri, I, 327 A. Etiam uoto illi sese adstringebant, II, 905 A. uid. uIRGINITAS. Spectaculis, pompis, ludis publicis et theatri scenis abstinebant, I, 466 sq., 493 A. Saturnalibus ethnicorum festis non aderant, et cur, I, 492 A. Liberalia festa item repudiabant, ibid. Quomodo floribus et sertis utebantur, I, 492 sq. Illis nichil gratius quam de hoc mundo exire, I, 489 A. Mundus Christiano carcer, I, 622 A. uid. MUNDUS, Extra carcerem seculo renuntiauit, in carcere etiam carceri, I, 622 B.
    Christiani quomodo Deum orabant, I, 442 sq. Aliquando expansis manibus, Dominicam passionem modulantes, I, 1169 sq. uid. ORATIO. Deum per Christum colebant, et qua ratione, I, 567 c, sq. Crucem Christi uenerabantur, I, 577 C sq. Dominico die indulgebant letitie, I, 371 A. Christianorum solemnes synaxes quam sancte, I, 468 sqq. Quales erant, ibid. Que ieiunia, et quam dura, I, 487 A; II, 954 C, 971 B. Nullum fructum operum Dei repudiabant, sed plane temperabant, I, 491 A. Christiani uoluptates, que, II, 659 sqq.
    Christiani ad deos colendos cogi non poterant, I, 699 B. Illos colere recusantes, nullius impietatis sunt rei, ibid. Eis nefas falsis diis sacrificare, etiam manente in contrarium proposito. I, 433 A. Gentilium templa ne nouerant quidem, I, 363 A. Christianis militibus prohibite excubie in deorum templis, II, 92 A.
    Christiani immerito accusabantur lese maiestatis humane, I, 436 sqq. Imperatorum numquam deum, sed dominum communi uoce appellabant, I, 450. Non adorabant Cesarum imagines, nec per genium principis iurabant, I. 447 B. Nouerant imperatorem a Deo constitutum et sincere honorabant, I, 448 B, 700 A. Pro eius salute Deum precabantur, I, 433 A. Pro eius et uita et domo et exercitu, et pro senatu et populo quotidianas preces offerebant, ibid.
    Christianorum in demones potestas quanta, I, 413 A, 463 B, 677 B, 700 B, 703 B; II, 112 D. Christiane sapientie afflatu tota uis demonum cedit, I, 647 B, C, sq. uid. DAEMONES, DIABOLUS.
    Christiani, calamitatum tempore, misericordiam Dei ieiuniis et durissimis penitentie laboribus exorabant, I, 487 A. Se in sacco et cinere uolutantes, inuidia Celum tundebant, ibid. Quam immerito publicarum calamitatum, precipue belli, famis ac pestis auctores ab ethnicis dicebantur, I, 479 sqq., 571 A, B.
    Christiani ab ethnicis proclamantur rei omnium scelerum, deorum, imperatorum, legum, morum ac totius nature inimici, I, 277 A, 306 sqq., 580 sq. Quam impudenter dicebantur factio illicita, desperata, I, 464 B, sqq., 468 sqq., 532 A; imperatoribus et reipublice contraria, I, 452 sqq.; 459 B, sq., 699 sq. Falsa sola publica fama, teste criminum, rei, I, 310 sqq.; 567 sq. Trium horrendorum criminum falsissime accusabantur, infantis scilicet in sacris synaxibus occisi, eius carnium et sanguinis comestorum, atque stupri, adulterii et incesti, I, 306 sq.; 580 sqq. Ob solum nomen, ethnicis incognitum, condemnati, I, 281 sqq., 563 sq. Probatio innocentie Christianorum iniquitas est ethnicorum iudicum, I, 534 A. uid. CHRISTIANISMUS. Christiani magis damnati quam absoluti gaudebant, I, 698 D. Quotidie plerumque in suis cetibus obsessi, proditi, oppressi, I, 308 A. Ad illos uexandos quam insulse obiecerint ethnici legum suarum seueritatem, I, 285 sqq. Nulla nisi nequissimorum imperatorum lege damnati, I, 294 A. Quam absurde acclamatum: Christiani ad bestias, ad leones, I, 341 A, 480 A, 571 A; II, 651 A, 825 B. Magnum detrimentum reipublice ex morte tot Christianorum, I, 496 A, B.  Cur quod tanta paterentur permiserit Deus, I, 488 sq. Plures effecti quoties metebantur, I, 535 A. Semen est sanguis Christianorum, ibid. uid. ETHNICI.
    CHRISTUS, an nomen uel appellatio, I, 192 B, C. sq. Christus dicitur a chrismate, quod est unctio, que Domino nomen accommodauit, I, 1207 A. Christus iehsu in ipso nominis sacramento, uerus et summus sacerdos Patris est, II, 330 C. Cur Nazareus uocatur, II, 372, A, B. Filius fuit, in Dei et Regis et Domini omnipotentis et altissimi nomine, II, 181 C. Christi nomen non ex natura ueniens, sed ex dispositione, proprium eius efficitur a quo dispositum inuenitur, II, 341 C. uid. IESUS.
    Christus est Dei , sermo, ratio, sapientia et filius, I, 399 sq. Sermo primarius, II, 868 C. Editis miraculis se Dei probauit et uerum Deum, I, 1400 B. Christus factus secundus a Patre, et cum Spiritu tertius, II, 170 A. Pater, uerbum ex semetipso proferendo, Filium facit, II, 317 A. Christus ex Patre, spiritus ex Spiritu, sicut radius ex sole, et lumen ex lumine; genitus non recessit ex matrice, nec substantia separatur, I, 399 A, B. Alter a Patre, modulo, non numero; gradu, non statu, ibid. uerus Deus est, ibid. ueram diuinitatem rem propriam habet, I, 399 A. Christus filius et spiritus et substantia Creatoris, II, 328 C, 386 C. Representator Patris, II, 187 B. Sed Pater non est, II, 181, A, C. Quomodo Patris uicarius, II, 328 C. uerbum primordiale, primogenitum, uirtute et ratione concitatum, spiritu suffultum, I, 400 B. Quid acceperit a Patre, II, 843 C. Christum Dei Filium et ueteres et noue Scripture omnes prefiniunt, II, 186 B. Christus, spiritus Dei, semper fuit, ante carnem quoque, II, 489 B. Cur dictus magni consilii angelus, II, 778 A. Christi originalia instrumenta delere ausus est Marcion, II, 755 B. uid. FILIUS.
    Christus ab Adam ad Patriarchas et Prophetas, in uisione, in somno, in speculo, in enigmate, ordinem suum prestruens ab initio semper, II, 174 C. Ab initio conuersatus et congressus est cum Patriarchis et Prophetis, ediscens iam inde a primordio hominem, quod erat futurus in fine, II, 317 A. Christus semper locutus in Prophetis, spiritus scilicet Creatoris, II, 328 B, 386 C. Signaculum est omnium Prophetarum, II, 615, 632 A. Deus hominem formans, Christum cogitabat, hominem futurum, I, 802 B. Lex significabat Christum, II, 447 A. Christus in persona Moysis figuratus, II, 316 A; et Iosue, II, 343 A, B; atque Isaac et Ioseph, II, 346 A, 626 A, B. Christus in floris figura ostenditur, ex uirga profecta ex radice Iesse oriturus, II, 489 B. Christus figuratus in tauro, II, 346 B, C. Non bellipotens, sed paciferus Christus repromissus, II, 351 C; quidquid in contrarium dicant Iudei, II, 617 sq. Duplici habitu in duos aduentus a Prophetis delinitur, I, 400 A; II, 329 sq., 638 C. Unus ignobilis, et alter gloriosus, II, 330 sq. Christus talis probatus qualiter annuntiabatur, II, 349 B. Christus illuminator antiquitatis, II, 461 A. Christus in nouis uetus, II, 410 A. Secundus Adam, II, 789 C; et nouissimus, II, 868 C. Solus nouus rex nouorum euorum II, 348 A. Christus nouum regnum annuntiat, II, 356 sqq. Christus uenturus an iam uenerit, II, 609 B. Christum uenturum Iudeos refutare, II, 610 A.
    Christus uerus Dei templum, II, 635 C. Christus authenticus pontifex Dei Patris, II, 447 A. Catholicus Patris sacerdos, II, 376 A. Proprius et legitimus Dei antistes, preputiati sacerdotii pontifex, II, 493 B. Sacrificiorum eternorum antistes, II, 609 B. Arbiter Patris et minister, II, 317 B, C. Christus non alterius Dei quam Creatoris circumlator, II, 270 C, 322 C. Christus sequester Dei et hominum, II, 885 B. Christus bellator, II, 340 A, 620 B. Christus bellipotens et armiger accipiet spolia non solius Samarie, uerum et omnium gentium, II, 618, 621 B. Christus homo Deo mixtus, et quo sensu, I, 399 B. Christus illuminator et deductor generis humani, I, 395 A. Christiane gratie et discipline arbiter et magister, ibid. Unica spes totius orbis, II, 760 C. Remediator ualetudinum, II, 373 A. uerus disceptator et elimator humanarum macularum, II, 447 A. Aeterne non longe uite inuitator, II, 424 D. Christus dominus et sabbati et Legis, et omnium paternarum dispositionum, II, 396 A. Christus sponsus, II, 382 A. Christus inglorius, ignobilis, inhonorabilis, II, 344 B. Christi Dei totum dedecus sacramentum est salutis humane, II, 317 C. Christi amor erga homines, II, 772 sq.
    Christum nasci ex semine humano non competebat, II, 781 sq. Noue nasci debebat noue natiuitatis dedicator, II, 781 C. Caro Christi sancta, II, 933 C; non peccatrix, II, 781 A. uid. CARO. Christus accepit a Patre carnis et anime texturam, II, 843 C. Christus, etsi in hominis figura proposuerat latere, nichil tamen de impatientia hominis imitatus est, I, 1252 B. Christus homo, quia caro, non quia anima, II, 874 A Christo due  substantie, diuina et humana, II, 194 A. Christus solus homo sine peccato, quia et Deus Christus, II, 720 B. uerum hominem esse Christum probatur, II, 14 B, 378 sq. Phantasma esse Christum contendebant Marcioniste, II, 331 C.
    Christus exiuit a Patre, ut radius ex sole, ut riuus ex fonte, ut frutex ex semine, II, 183 A. A matrice Dei Patris non recessit, sed excessit, I, 399 B. Delapsus est in uirginem, et in utero eius caro figuratus, ibid. Nullam de impudicitia habuit matrem, ut Iupiter, I, 396 sq. Etiam quam uidetur habere, non nupserat, I, 397 A. Christus natus est ex uirgine, II, 782 A, B. Ex Marie carne est, dum ex semine est Dauid, II, 350 A. Anno duodecimo Tiberii Cesaris reuelatus est, II, 264 A; et de celo manare dignatus est, II, 267 A, 614 B. Christus pusillus factus, ut homo maximus fieret, II, 317 C. Pusillitates Deo Christo maxime congruebant, II, 316 sqq. An fabri aut questuarie filius sit, I, 662 A. An Christus per omnes gradus infantie transierit, II, 411 B, C, sq. Caro spiritu instructa, nutritur, adolescit, affatur, docet, operatur, et Christus est, I, 399 B. Incarnationis causse, II, 773.
    Christus alter qui apparuit sub Tiberio, et alter qui a Creatore promittitur, aiebat Marcion, II, 264 A. 368 B, C. Christum in hodiernum diem Iudei negant uenisse, II, 331 B. Cur, ibid. Christus iudaismi exorbitator et destructor, II, 329 B. Illum Iudei planum in signis, et emulum in doctrinis existimabant, ibid.
    Christus et uisus et auditus et congressus, miscens in semetipso hominem et Deum, in uirtutibus Deum, in pusillitatibus hominem, II, 317 B, C. A primordio egit in Patris nomine, II, 317 A, 378 A. Per Christum Deum nouimus, II, 647 B. Per Christum Pater plenius manifestatur, II, 170 A. Christo seruabantur omnia retro occulta nudare, dubitata dirigere, prelibata supplere, predicata representare, II, 796 A. Post Christum Iesum nobis curiositate non opus est, nec inquisitione post Euangelium, II, 21, A. Christi institutio querenda et custodienda, II, 23 A. Christus maxime dignoscitur ex uerbi potestate, II, 375 B. Omnia Christi dicta omnibus posita sunt, II, 22, B. Conuersabatur ut Deus, ut homo diuine agere doceretur, II, 317 C. Nullius mensam tectumue despexit, I, 1233 A. Nullum uolentem sibi adherere non suscepit, ibid. Christi miracula quot et quanta, I, 400 B. Iis se Deum probauit, ibid. Quanta impudentia dicebantur magicis facta uirtutibus, I, 400 A. Christus ab hominibus, non a spiritibus immundis, uolebat se Filium Dei agnosci, II, 373 B. Respuit immundi spiritus preconium, ibid. Christus numquam sine aqua, I, 1210 A. Quomodo baptizauit, I, 1212 A, B.
    Christi passionem et ipse et Prophete prenuntiarunt, I, 401 A. Christi passio describitur, I, 1252 sqq. Christi patientia quanta, II, 348. uoluit saginari uoluptate patientie, I, 1254 A. Christus nisi ignoratus, nichil pati posset, II, 327 C. Christus, sicut predixerat, crucifixus uiolenter Iudeorum suffragiis, I, 400 B. sq. Christi derelictio in cruce explanatur, II, 195. Christus propter id ipsum habebat mori, quod quia nascitur, moritur, II, 764 B. Christus sponte sua mortuus, I, 401 A; preuento carnificis officio, ibid. Christum non ex diuina, sed ex humana substantia mortuum dicimus, II, 194. In Christi morte extraordinaria solis defectio predicta, et descripta in arcanis seu archiuis, I, 401 A. Illius corpus sepulchro conditum, ibid. In quo nichil repertum, nisi exuuie, I, 402 A. Christus moriendo descendit ad animas Prophetarum et Patriarcharum, II, 657 A, 742 C. Quo anno passus, II, 612 sqq.
    Christus tertia die post mortem resurrexit, I, 401 sq. Postea suis discipulis apparuit, I, 402 A; docens eos quod docerent, ibid., 492 A. Quare se non in uulgus eduxerit, ibid. Caro Christi in celo an sensu uacua, II, 792 A. Christi corporis ueritate post resurrectionem suam nichil clarius, II, 466 C. Que ab eo gesta sunt, Tiberio Cesari a Pilato nuntiata, I, 403 A. Christum deorum numero adscribi uoluit Tiberius, I, 290 A.
    Christus exinde a passione sua regnare cepit, II, 628 B. Christi regnum et nomen ubique porrigitur, II, 611 C. Omnibus equaliter tribuitur, II, 612 A. Ubique creditur, in omnibus gentibus regnat et adoratur, II, 611 C.
    CHRYSIPPUS ad elleborum, II, 656 A. Chrysippi assentator, I, 612 C. Eius sententia de anima, II, 653 C.
    CIBUS, uictus omnem disciplinam aut occidit aut uulnerat, II, 960 C. Ciborum delicie que, II, 1048. In primordio herbidum solummodo et arboreum homini pabulum addixerat Deus, II, 958 C. Quare quorumdam animalium esum prohibuerit Mosaica lex, II, 306 A. Cibum Christus desiderauit, cur, II, 468 A. Cibum Christianorum precedebat et sequebatur oratio, I, 477 A, 1193 B. uid. ABSTINENTIA CeNA. CONuIuIUM.
    CICERULA, II, 258 C.
     CICERO Octauium Augustum, sibi ignotum, ciuilium turbinum sepultorem de somnio nouerat, II, 728 A. Quingentis millibus numerum orbem citri emerat, II, 1048 A. Ciceroniane mense, II, 706 A. Ciceronis Tusculane, I, 525 A. Ciceronis dignitatem paruuli etiam nunc gerula iam sua inspexerat, II, 729 A.
    CICURIA, uel CURRUCA, ingenia, II, 591 A.
    CILICIA Mopsi habebat oraculum, II, 730 A.
    CINCIUS SEuERUS Thistri dedit remedium quomodo responderent Christiani ut dimitti possent, I, 703 A.
    CINERARII, I, 1301 B.
    CIPPUS, uel crux, II, 1047 A.
    CIRCULATORES, II, 58 B.
    Circulatoria secta magorum, I, 672 B. Illorum circulatorie prestigie, I, 411 A.
    CIRCULI aurei brachia mulierum ornabant, I, 1306 A.
    CIRCUMCISIO populo data in signum, unde dignosci posset Isrel, non in salutem, II, 603 A, B. Circumcisionem acceperat Abraham, que in signum temporis illius, non in salutis prerogatiuam, II, 602 sq. Circumcisio, nota seruitutis, non purgat hominem, II, 601 A. Octauo die semper obseruata, propter mortis comminationem, ibid. Cessare debebat, II, 604 A.
    Circumcisio carnalis et temporalis tributa populo contumaci, circumcisio spiritalis data in salutem populo fideli, II, 603 C.
    CIRCUS soli principaliter consecratus, I, 639 B. A Circe dictus, ibid. Eius ornamenta, ibid.; et furores, I, 648. In eo nec principibus aut ciuibus parcebant Romani, I, 649 A. In circo gradus et apulie, I, 652 B.
    CIuITATES omnes diluuio posteriores, I, 482 A. Sine ciuitatibus aliquando exstitit humanum genus, I, 432 A. Ciuitatem taberne habitu abolefacere, I, 452 B.
    CLAUDIUS electus imperator, primus promisit singulis militibus quinadena sestercia, I, 455 A. Nullam in Christianos legem tulit, I, 294 A.
    CLAUDIUS HERMINIANUS in Cappadocia Christianorum atrox persecutor, quomodo interiit, I, 702 A.
    CLAUDII SATURNINI liber de Coronis, II, 86 A, 91 A, 97 A.
    CLAuES custodiende uxoribus committebantur, II, 927 A.
    Clauis legis est interpretatio legis, II, 429 C.
    Claues regni celorum Petro date ac per eum Ecclesie, II, 142 C. uid. PARADISUS.
    Claues diaboli, II, 142 C.
    CLAZOMENII Hermotinum templo consolantur, II, 724 C.
    CLEANTHIS opinio de anima, II, 653 B. Eiusdem de eodem testimonium, II, 693 B.
    CLEMENS Romanorum ecclesie episcopus a Petro ordinatus, II, 45 A.
    CLEMENTIAE celestis abundantia libidinem ne faciat humane temeritatis, I, 1240 B.
    CLEOMACHUS, pugil, inter fullones Nouianos coronandus, II, 1042 B.
    CLEONYMUS pyctes ab Achille in somno curatus, II, 729 A.
    CLEOPATRA sola regnauit annis uiginti, II, 614 B. Dein conregnauit sub Augusto tredecim annis, ibid. Cleopatre mors, I, 584 A, 625 C.
    CLIDEMUS Atheniensis, dum ab histrionibus ob prestantiam auro coronatur, pre gaudio et gloria moritur, II, 739 A.
    CLOACINA dea, II, 266 A.
    CLYPEI Persarum imagine solis adornati erant, I, 370 A.
    COCI ab Apicio nomen acceperunt, I, 282 A.
    CeLEBS difficile diues, I, 1301 A.
    CeLESTIS, dea Africanorum, I, 419 A. Pluuiarum pollicitatrix, I, 413 A.
    CeLUM, sedes Dei uiui, I, 377 A; et patria Christiani, II, 260 A. Celum, non Capitolium, respicit anima christiana deprecans, I, 377 A. Cum transactione mundi reserabuntur regna celorum, II, 744 A. uid. PARADISUS. In celo sexus nullus, I, 1307 A.
    Celos 365 ab Angelis institutos docuit Basilides, II, 62 B.
    CeMETERIUM, II, 738 A, 796 B.
    CeNARUM sumptus antiquis legibus definiti, I, 298 A. Cene centenarie, I, 300 A. Quam immodici earum sumptus, ibid.
    Cena libera et suprema bestiariorum, I, 492 A.
    Cena Christianorum qualis, I, 473 sqq.
    Cene parabole paratura uite eterne saturitatem figurat. II, 437, C.
    CeTUS antelucani Christianorum, I, 273 A, 281 B; II, 79 B. In ipsis suis cetibus opprimebantur, I, 308 A. Qui ex eis arcebantur, I, 469 A. uid. SYNAXIS.
    COGITATUS sine opere et sine effectu, carnis est actus, II, 814 A. Omne anime cogitatorium caro est, ibid. An per carnem administrentur cogitatus qui per carnem dignoscuntur extrinsecus, ibid.
    COLABARSUS nouam heresin ex Grecorum alphabeto composuit, II, 70 A.
     COLCHORUM amores, II, 247 A.
    COLLEGIARII ministri, I, 644 B.
    COLLEGIUM artium musicarum, etc., I, 644 B.
    COLLOQUIUM familiaritatis indicium, II, 413 A
    COLOPHONIS scaturigo demonica lymphaticos efficit, II, 734 B.
    COLORIS proprietas omni corpori adheret, II, 660 B. Colores adulteri non a Deo, sed a diabolo, interpolatore nature, I, 1312 B, 1321 A.
    Colores factionum circi, duo initio tantum, albeus et russeus, I, 641 B. uid. LANA.
    COLUMBA, auis non solum innocua, sed et pudica, II, 940 B. Felle caret, I, 1209 A.
    Columba, grece , habet secundum numerum DCCCI, II, 70 A.
    Columba solet Christum ostendere, II, 544 B. Columbe in specie Spiritus sanctus in Christum delapsus est, et quare, I, 1208 A. Ubi sit corpus huius columbe, II, 758 A.
    COLUMNAE Sessie a sementationibus, Messie a messibus, Tuteline a tutela fructuum, II, 639 C.
    COLYTHI pueri mense citius eloquuntur, II, 683 A.
    COMA mulieri pro operimento est, II, 899 c. uid. CAPILLI.
    COMITIA Romana, I, 464 B.
    COMITIALIS morbus humano sanguine sanari ferebatur, I, 322 A.
    COMMEATUS delinquendi, quid, I, 1237 A.
    COMMENTARII Romanorum, I, 292 A.
    COMMERCII rebus littere sunt necessarie, II, 87 B. uid. NEGOTIATIO.
    COMMUNICATIO pacis, II, 32 B.
    COMMUNIO ecclesiastica, II, 45 B. uid. EUCHARISTIA, EXCOMMUNICATIO.
    CONCHAE in montibus peregrinate ob diluuium, II, 1033 B. Conche maris poma, I, 1311 A.
    CONCILIA ethnicorum, I, 464 B.
    Concilia representatio totius nominis christiani, II, 972. Stationes et ieiunia illis premittebantur, ibid. Concilia ex uniuersis ecclesiis per Grecias, ibid.
    CONCIONES Romane, I, 464 B.
    CONCUPISCENTIA naturalis proprie unica est alimentorum, quam Deus in primordio condidit, II, 716 B. Concupiscentiam rationalem nobis dat Apostolus, II, 673 B. Concupiscentia solitaria prohibetur, I, 499 A. Concupiscentia oculis arbitris quando utatur, II, 716 B. Carnis concupiscentia etatis officia defendit, decoris messem requirit, gaudet de contumelia sua, I, 1280 B. Concupiscentia secularis causas habet gloriam, cupiditatem, ambitionem, insufficientiam, I, 1281 A. uid. LIBIDO.---Concupiscentie sepulcra manentia tempore auctoris, II, 976 A.
    CONGIARIUM militibus diuidebatur, I, 455 A.
    CONFESSIO persecutione deducitur, et persecutio in confessione finitur, II, 143 C. Confessio simplex et exerta in martyris nomine, II, 455 C. Christiani confessi, ab ethnicis damnabantur ut alii rei, I, 702 B. Confessores, II, 77 C.
    Confessione criminum facta, questio non ultra procedit, I, 276 A.
    Confessio tantum releuat peccatum, quantum dissimulatio exaggerat, I, 1243 A. Confessione penitentia nascitur, satisfactio disponitur, I, 1243 B. Confessio satisfactionis consilium est, dissimulatio contumacie, ibid. In exomologesi delictum celare, quantum malum, I, 1245 B. Confitendorum potius delictorum exempla, quam negandorum, nobis proponuntur in Cain et Adam, II, 314 C. Euenit in bonis factis penitentie confessio, II, 312 A. Peccata et turpitudines confiteri non publice, I, 1222 C Confessio Baptismum precedere debet, I, 1222 B, C. uid. PeNITENTIA.
    CONFIRMATIO Spiritu sancto uestit, II, 50 A. Sacramentum est, II, 54 A. Post Baptismum accipiebant neophyti manuum impositione, I, 1207 sqq. In ea manus impositione caro adumbratur, ut anima spiritu illustretur, II, 806 B.
    CONIUGIUM, CONNUBIUM. uid. MATRIMONIUM, NUPTIAE.
    CONSEuIUS deus, I, 600 C. Illius officium, ibid.
    CONSTITUERE et concipere licet omni fideli, dumtaxat quod Deo congruat, quod discipline conducat, quod saluti proficiat, II, 81 B.
    CONSUALIA festa, I, 637 A.
    CONSUETUDO fere ab aliqua ignorantia uel simplicitate sordida initium sumit, II, 889 A. In usum per successionem corroboratur, et ita aduersus ueritatem uindicatur, ibid. Consuetudinis uis, II, 890 sqq. Consuetudini ratio patrocinatur, II, 80 A Non interest an scriptura uel ratione consistat, quando et legem commendet ratio, II, 81 A. Colenda est, ne non sit rationis interpres, II, 81 A. Consuetudo sit tantisper, ut consuetudini etiam consuetudinem opponamus, II, 890 B. Lege non exstante, traditio consuetudini dat morem, II, 81 B. Etiam in ciuilibus rebus pro lege suscipitur consuetudo, cum lex deficit, ibid. Consuetudo traditionem confirmat, cuius est idonea testis, ibid. Consuetudinem nemo respuit, quam damnare non potest, II, 891  A. ueritatem se Christus nominauit, non consuetudinem, II, 889 A.
    CONSUS deus, I, 600 C. Qui et Neptunus, I, 637 A, 640 A. Deus consilii, I, 637 A. A Romulo inuentus, II, 266 C. Eius arx in circo, I, 637 A. Apud metas sub terra delitescit, I, 637 A, 640 A.
    CONTEMNIT nemo quod sciat omnino non esse, I, 572 C.
    CONTINENTIA omni momento hominibus est necessaria, sicut oratio, II, 926 A Continente uotum, II, 905 A. Continentie bonum coniugio prefert Apostolus, II, 486 C. Continentia legem nuptiarum honorat, licentia temperat, II, 931 A. Continentia instrumentum eternitatis, I, 1285 A. Per continentiam negotiaberis magnam substantiam sanctitatis, II, 925 C.
    Continentia laboriosior in feminis, II, 903 B. Laboriosior et gloriosior continentia que ius suum sentit, nempe in uiduis, I, 1287 B. Continentia uirtute constat, uirginitas gratia, II, 903 B. uirginitati non antistat continentia, ibid. uid. uIRGINITAS.
    Continentia hereticorum non laudanda, II, 931 A.
    CONTUMACIA timorem subuertit, I, 1233 A.
    CONTRARIIS an constent uniuersa, II, 657 C.
    CONuERSIONES in bonum uel in malum quomodo agnoscantur, I, 266 A, 559 C, sq.
    CONuIuIUM Dominicum. I, 1294 B. Conuiuium Christianorum quale, I, 477 A. In cena Domini conuiuarum admonitor Spiritus sanctus, II, 437 D.
    Conuiuia publica ethnicorum que, et quam nefanda, I, 452 B. uid. CIBUS.
    CONuOCATIONES nocturne, I, 1294 B.
    COQUI ab Apicio nomen accipiunt, I, 282 A.
    CORINTHII cum Archia Syracusas muniunt, II, 1036 A. Corinthium mare terre motus ebibit, I, 481 A.
    CORNELIUS NEPOS, I, 330 A.
    CORNELIUS RUFUS patricius, senatu submotus, quia decem pondo libras argenti habebat, I, 299 A.
    CORONAE origo de mendacio erubescenda est, II, 85 A. Grecos fuisse constat auctores rei uel illuminatores, ibid. Corona in capite femine forme est lena, summa lasciuie nota, extrema negatio uerecundie, conflatio illecebre, II, 98 A. Corone auree sacerdotum prouincialium, I, 687 C. Ab ethnicis coronabantur lupanaria, latrine, pistrina, carcer, ludus, amphitheatrum, et ipsa spoliaria, ipseque libidines, II, 97 B. Corone hedere Harpocrationis, II, 85 B; lauree Bacchi, II, 86 A; et militum, II, 84 B.
    Coronam non gestabant Christiani, I, 493 A. Corona Christianorum militum, II, 94.
    Corona spinea Christi, in figuram delictorum que nobis protulit terra carnis, II, 98 B. Figurata est in uepribus quibus erant implicata cornua arietis Abraham, II, 636 B, C.
    CORPUS est sui generis, omne quod est, II, 774 B; siue quod habet aliquid per quod est, ibid. Corpus substantia est rei cuiusque, I, 230 A. Inter illud et nichil agnouit Tertullianus spiritalem substantiam, II, 230 A. Omni corpori coloris proprietas adheret, II, 660 B. Corporis diuini et humani magna diuersitas, II, 303 C.
    Corpus hominis quid, II, 844 C. Corpus est quod amittit animam, et moriendo fit mortuum, II, 491 C. Ex carne terrenum est, ex sanguine aquenum, II, 771 A. Nullius corporis sanguis esse potest, nisi carnis, II, 461 B. Membrorum corporis mira dispositio, II, 882 sqq. Pro dispositione membrorum, ordo uitiorum, II, 955 B. Corpus hominis an operatio angelorum sit, II, 801 A In modum crucis est, I, 678 B.
    Corpus nostrum, in Platonis sententia, est carcer, II, 741 A. Corpus uice sepulchri conclusam animam in secularis uite morte an detineat, II, 820 B. Corpus carnalium operum est uas, anima autem est que in illo uenenum alicuius mali facti temperat, II, 491 C. Auriga corporis spiritus animalis, II, 740 B. Corporis uitiatio accidens est res, integritas propria est, II, 878 B. In hac nascimur, ibid. Digressa anima, grauiora efficiuntur corpora defunctorum, II, 658 A. Defunctorum corpora a quibusdam Scythis deuorata, I, 321 A. Corpus corpori iuxta collocando spatium recessu communicauit in cemeterio, II, 738, A.
    Corpora medicata condimentis sepulture, cur mausoleis et monumentis sequestrantur, II, 834, B. Crescunt in sepulchro ungues et capilli, II, 736 B. Corpori salutem esse repromissam negant plures heretici, II, 796 B. Corpus animale quomodo dicatur seminari, II, 872 C, 875 A. In resurrectione eadem corpora anime sunt recepture in quibus decesserunt, I, 746 B.
    Corpore et sanguine Christi uescitur caro, ut et anima de Deo saginetur, II, 806 B. uid. EUCHARISTIA. Corpus, apostolica sententia, Dei est templum, cum in Christo est, II, 741 A. Macies non displicet Christianis; nam non ad pondus Deus carnem tribuit, II, 978 A. Corporum contemptum ad martyriorum prestantiam refert Apostolus, II, 856 A.
    Corpus, siue congregatorum societas, I, 468 A.
     Corpus temporum, seculum, I, 432 A.
    CORRUPTIuUM non idem quod corruptela, II 870 B.
    CORuORUM educator Deus, II, 951 C.
    CORYBANTIA era, I, 426 A.
    mundum Greci dixerunt, I, 375 A. Cur, ibid.
    CRASSI copia, I, 337 A. Per risum moritur, II, 739 A.
    CRATETIS uestiendi mos, II, 1046 B.
    CRATIPPUS scriptor, II, 729 A.
    CREATORIS magnitudo in animalibus, II, 261 A. uid. DEUS.
    CREDENDUM temere nichil, II, 468 D. Quid sit temere credere, ibid. uid. FIDES.
    CREDITORES in partes secabant debitores suos, I, 287 A.
    CREPIDAE grecate, seu cretate, II, 1045 A.
    CREPIDULA, seu crepitulum, II, 1044 A.
    CREPITACILLUM Christi, II, 618 A.
    CRETAM Iouis patriam et tumulum fabulabantur, I, 426 A. Cretes mendaces, II, 683 B.
    CRITAE, seu censores, II, 129 A.
    CRITIAS ex sanguine animam constare dicebat, II, 653 A.
    CRITOLAI opinio de anima, II, 653 A.
    CROCODILUS deus Aegyptiorum, II, 302 A.
    CReSUS ambiguitate oraculorum deceptus, I, 408 A. Nullus deus gentilium eo ditior, I, 337 A. Testitudinem cum aguina carne clanculum coxit, I, 409 A.
    CRUSTUMIUM, seu Casinensium oppidum, I, 420 A.
    CRUCIS qualitas signum est de ligno, I, 577 C. Crucis pars in antenna nauis, II, 346 B. Crucem agnouerunt gentes, I, 366 sq. Origo deorum a plastis de cruce inducta, I, 340 sqq., 365 sq., 579 A. Cruces quomodo colerant ethnici, I, 366 sqq., 578 A. Corpus hominis in modum est crucis, I, 678 B. Crucis signum in homine qui manibus expansis deprecatur, I, 578 B.
    Crucis supplicii atrocitas, II, 629 B. Regulus primus crucis supplicio affectus, I, 584 A, C. Crucibus imponebantur Christiani, I, 340 A.
    Crux Christi figurata in ueteri Lege, II, 636. Crux Christi composita fuit ligno recto et transuerso, siue antenna, et sedili siue scabelio, I, 366 A, 578 A; II, 626 C. Crux Christi stultitia, quomodo, II, 481 sqq. uirtute crucis nunc Christus mundum uentilat per crucem, postea uentilaturus per iudicium, II, 346 B.
    Crucis religiosi Christiani, I, 365 sq. Crucis habitus necessarius dimicaturis aduersus diabolum, II, 347 A. Cruce signamus lectulum et corpusculum, I, 1296 A. Ad omnem aditum et exitum, ad uestitum et calceatum, ad lauacra, ad mensas, ad lumina, ad cubicula, ad sedilia, quecumque nos conuersatio exercet, crucis signaculo frontem terimus, II, 80 A.
    CULICIS tuba et lancea, II, 261 B.
    CULTUS omnino liber esse debet et uoluntarius, I, 435 sq. Coli ab inuito nemo se uolet, ne homo quidem, I, 418 A. Humani iuris et naturalis potestatis est colere unicuique quod putauerit, I, 699 A. Colit humanus error omnia, preter ipsum omnium Conditorem, I, 666 A.
    Cultum femine habitum dicimus, quem mundum muliebrem uocant, I, 1309 A. Nullus cultus a Deo maledictus, nisi muliebris in uiro, II, 281 B.
    CUPIDITAS non in concupiscentia alieni tantum est constituta, I, 1261 A. Insatiabilem carnis cupiditatem quibus excusationibus colorent homines, II, 927 A. uid. CONCUPISCENTIA.
    CURIAE Romane, I, 464 A.
    CURIOSITAS uitanda Christianis in diuinis rebus, II, 20 B. Cedat curiositas fidei, II, 27 B. Multe curiositates suspecte in expositione parabolarum, II, 997 B. Per curiositatem emulationem libidinis conuehunt mulieres, I, 1288, A. Curiositatis libidinem effundunt heretici, II, 27 A.
    Curiositas, seu superstitio Cesarum, I, 296 sq.
    CURIS pater Faliscorum, I, 421 A.
    CURII alea, II, 1049 A.
    CURRUS auctor Trochilus Argiuus, I, 641 B. uid. QUADRIGA.
    CUSTODIAE iudicande, I, 496 B.
    CYBELE dea, in theatris representata, I, 570 A. Suspirat Atydem pastorem fastidiosum, I, 359 A. Romam migrauit, I, 424 sqq. Nesciuit Aurelii imperatoris mortem, I, 425 A. Cybeli bestie applicate, I, 341 A. Ei proprium sanguinem libabat archigallus, I, 425 A.
    CYCLOPUM ora cruenta, I, 308 A.
    CYNOCEPHALI populi, I, 312 C.
    CYNOPENNAE qui sint, I, 312 A, 570 A.
    CYRENICA regna iam christiana, II, 611 A.
    CYRUS Asiam et mersit et pressit, II, 727 A. Ursi cicatrices in eo, II, 751 A. uiginti quatuor annis regnauit, II, 614 A.

D
    DACORUM gens Christi iugo subdita, II, 611 A.
    DAEMONES nullum nomen habent singulare, sed ibi nomen  inueniunt ubi et pignus, I, 684 A. Spiritalis sunt substantie, I, 404 B, 438 A; II, 717 B. Spiritus insinceri, tenues, inuisibiles, incomprehensibiles, contaminati, incesti, perditi, I, 415 B. Demones reuera existere credebant Christiani, I, 405 sqq. Eorum nomen petis et philosophis notum, I, 405 A. Demonii nomen in maledicti usum uulgus frequentat, ibid. Antelii demones, I, 684 A; II, 97 B.
    Demonium ubique, et maledictio eius ubique, I, 618 B. Uno momento demones ubique sunt, I, 407 a. Aemulantur diuinitatem, dum furantur diuinationem, I, 408 A. Dispositione Dei agnoscunt, ibid. Pluuias quum iam in incolatu eris sentiunt, repromittunt, I, 409 A. Nonnisi prestigie sunt ea que uidentur supra nature ordinem fusse, ibid. Eorum artibus et prestigiis oracula et miracula edebantur, que ethnici deorum suorum industrie adscribebant, I, 408 sqq. Consistunt in idolis, I, 646 A. uictimis et nidore sacrificiorum recreantur, I, 415 B. Ambigua dant responsa, I, 408 A. Pithii oraculi demonium, I, 1175 A. Demonum pabula, I, 700 B. Magistratus sunt seculi huius, I, 688 B.
    Demonium nomen diminutiuum est demonis, I, 447 B sq. Demonum genus est qui ex prauorum angelorum cum mulieribus concubitu geniti sunt, I, 405 A.
    Demones predamnati in diem iudicii, I, 415 B, 434 A. An solatium perditionis sue perdendis hominibus operentur, I, 434 A. A mundi principio exitium hominis moliuntur, I, 406 A. Demonibus suppetit subtilitas et tenuitas ad utramque hominis substantiam inuadendam, ibid. Cum anima se conserere solet demonium, ex societate substantie et diuersitate nature, II, 693 A. Demonio pene nullus hominum caret, II, 748 A. Demonum libidines in somniatores, II, 732 B. In demonum libidinibus est tam auferre somnia quam inferre, II, 733 B. Mortes immaturatas et frequentes operantur demones, II, 748 A. Aliquando sub personis defunctorum delitescunt, II, 748 B.
    Demones timent, fugiunt et odio habent Christianos, I, 413 A. Christianis inseruiunt, I, 413 B, 434 A. Illis mentiri non audent, ibid. Quotidie Christiani demones respuunt, reuincunt, traducunt et de hominibus expellunt, I, 700 B. A Christianis quibuslibet adiurati, ex his que obsident hominum corporibus eiecti, I, 413 A, 463 B, 677 B, 700 B, 703 B. Quam audacter ethnici ad simile experimentum faciendum prouocati, I, 413 A. A demoniis liberare, curatio est ualetudinis, II, 373 B. uid. ANGELI CRUX , DIABOLUS, SATANAS, SERPENS.
    DALMATAE feroces, II, 683 B.
    DAMASEUS Arabie retro deputabatur, II, 339 A.
    DAMIGERON, II, 747 B.
    DAMNATIONIS tradux unde, I, 613 A.
    DANAUS Moysi posterior, I, 386 A.
    DARDANUS, II, 747 B.
    DARIUS regnauit Babyloniis et Parthis, II, 611 B. Quot annis regnauerit, II, 614 A.
    DARIUS, qui et Melas nominatus est, uiginti et duobus annis regnauit, II, 614 A.
    DAuID uni genti iudaice imperauit, II, 388 C. Cedis et stupri reus factus est, II, 14 B. Per sanguinem nuptias sibi ingessit, II, 937 A. Delicta in domum Urie confessus, ueniam assecutus est, II, 305 A. Urie cedem, cum causa eius mechia, confessione purgauit, II, 990 B.
    DEBITORES quomodo olim puniti, I, 287 A.
    DEBITUM in Scripturis delicti est figura, I, 1162 A.
    DECIMA dea, II, 713 A.
    Decima bonorum pars Herculi debita, I, 349 sq. Ab ethnicis fraudata, ibid.
    DECIMUS numerus reliquorum parens, et perfector natiuitatis humane, II, 714 A.
    DECOR naturaliter inuitator libidinis, I, 1317 B. Non de integra conscientia uenit studium placendi per decorem, ibid. Decor non est accusandus ut felicitas corporis, ut diuine plastice accessio, ut anime aliqua uestis urbana, I, 1319 A. Timendus tamen est uel propter iniuriam et uiolentiam spectatorum, ibid. uid. FORMA.
    DEFUNCTORUM animas humano sanguine expiari olim creditum est, I, 644 C. Corpora defunctorum comedebant quidam Barbari, I, 321 A. Defuncta mulier quedam, oratione sacerdotis facta, excitatur, II, 737 B, C. Pro defunctus offerebant et orabant annuis diebus Christiani, II, 79 B, 942 C. uid. MORTUI.
    DEIERATIO quid, I, 692 A. Deierandi formule apud gentiles usitate, I, 436 A, 692 A, B.
    DELATORES Christianorum tetriore supplicio affecti, I, 291 A, 296 A.
    DELICTUM omne aut agitur, aut cogitatur, I, 1232 A. Quedam sunt delicta carnalia, id est corporalia, quedam uero spiritalia, I, 1231 B. Delictorum sensus etiam sine effectibus anime imputari solent, II, 719 B. Delicta uoluntatis interdicta, I, 1232 C, sq. Delicta principalia, I, 1258 B. Delictorum capitalium septem macule, II, 375 A, B. Delicta  non in carne apparent, cur, I, 1204 A. Sunt quedam delicta quotidiane incursionis, quibus omnes sumus subiecti, II, 1020 A. Delicti durior frons est, ab ipso et in ipso delicto impudentiam docta, II, 891 A. Delinquendi nulla est necessitas, quibus una est necessitas non delinquendi, II, 93 A. Delictum omne irrationale, II, 673 A. Delictorum immissio a diabolo, ibid. Delictum defusum in uarias criminum uenas de suo fonte, I, 1258 B.
    Delicti cessatio radix est uenie, II, 1001 A. Delictis carne, spiritu, facto et uoluntate commissis, pena destinatur, et uenia per penitentiam repromissa, I, 1233 A. Delictum omne aut uenia expungit, aut pena, II, 985 A. Delictum primordiale expiatur maioris abstinentie operatione, II, 958 B, sq. uid PECCATUM, PeNITENTIA.
    DELICIAE discutiende, quarum mollitia et fluxu fidei uirtus effeminari potest, I, 1332 A.
    DELOS insula pessum abiit, I, 480 A; II 1034 A.
    DELPHINOS Neptuno uouebant, I, 639 C.
    DELPHOS urbem de manu Pyrrhi Apollo non defendit, I, 607 B.
    Delphica inscriptio: NOSCE TEIPSUM, II, 676 B.
    DELuENTIUS deus Casiniensium, I, 420 A.
    DEMETRIUS Phalereus, I, 387 B. Grammaticorum probatissimus cur dicatur, I, 379 A. Prefectus bibliothece Philadelphi, ibid. Impetrauit libros ueteris Testamenti ex hebraico sermone in grecum conuerti, ibid.
    DEMIURGUS, II, 572 sqq.
    DEMOCRITUS, indigentiam spiritus somnum uocat, II, 721 C. Eius de anima sententia, II, 667 A, B. Seipsum excecat, quod mulieres sine concupiscentia adspicere non posset, I, 510 sq.
    DEMOSTHENIS eloquentia, I, 337 A.
    DEMUTATIO ab omni argumento perditionis discernenda, II, 876 A. Demutare, quid, ibid.
    DENTES dati ad pulsus lingue temperandos, ad uocis articulos offensione signandos, II, 883 C. In sepulchro incorrupti permanent, ad quid, II, 885 A. Dentium statio, II, 882, A; ordines, I, 312 B.
    DEPORTATIONEM subibant Christiani, I, 341 A.
    DEPOSITA fideliter restituebant Christiani, I, 703 C. Deposita pietatis, que, I, 470 A.
    DEBRICES, uid. SCYTHAE.
    DEI proprium nomen est, I, 451 A. Unde dictus, I, 590 D. Substantie ipsius nomen, id est diuinitatis, I, 591 A; II, 199 C. Deus commune uocabulum factum est uitio erroris humani, II, 497 C. Dei nomen, quasi naturale Diuinitatis, potest in omnes communicari quibus diuinitas uindicatur, II, 341 C. Deus ex substantia, non ex nomine deputatur, II, 254 A.
    Deus sine causa. i. e. sine re esse non potest, II, 259 C. Deus solus sine origine, II, 468 C, D. Nec natus omnino nec factus est, II, 203 C. Deus solus erat ante omnia, ipse sibi et mundus et locus et omnia, II, 160 A. Non solus tamen absolute, habens in semetipso proinde Rationem, et in Ratione Sermonem quem secundum a se faceret agitando intra se, II, 160 D. Deus corpus, etsi spiritus, II, 102 C. uid. CORPUS. Deus spiritus est, omnis omnino corporee concretionis expers, I, 399 A. Dei manus, pedes, oculi, quid, II, 303 C. Deum incorporeum Platonici, corporeum Stoici, dixerunt, I, 517 A. Celum sedes Dei, I, 377 A. De natura Dei quam uarie fuerint philosophorum opiniones, I, 507 sqq., 516 sqq., 588 C, sq.; et de sede eius, I, 518 A, 588 C.
    Deum esse, ex mundi et rerum creatione probatur, I, 375 sq.; ex motu, I, 590 C; tum quoque ex testimonio anime nostre, I, 376 sq.; sacris Scripturis, I, 375 sqq.; concessa Christianis demones expellendi potestate, I, 416 sqq. Deus habet testimonia totum hoc quod sumus, et in quo sumus, II, 258 A. Deo digna probant Deum, II, 266 A; et opera atque beneficia, II, 265 A. Deum esse unicum probatur diuinarum scripturarum auctoritate, I, 375 sq.; quia mundum uniuersum ex nichilo creauit, I. 524 A, in maiestatis sue ornamentum, I, 375 B; communi philosophorum gentilium consensu, I, 515 sq.; ex aliis eius operibus I, 375 sq.; ex intimo humane anime sensu et testimonio, I, 376 sq.; ex infinitis eius perfectionibus, II, 249 C, sqq., 376 A. Deum unicum esse omnes naturaliter agnouerunt et uerentur, I, 588 A, B. Deus unus est aut nullus, II, 250 A. Deus unicus est, et non aliter Deus, II, 249 C. Si Deus est, unicus sit necesse est, II, 201 B. Deus an semper Dominus, II, 199 B, C. Deus summum magnum, sed unicum et singulare credi oportet, II, 201 B, 251 A.
    Deus alius persone, non substantie, nomine, ad distinctionem, non ad diuisionem, II, 166 B, 168 B, C. Deus est Sermo, sed apud Deum, quia ex Deo Deus, quia cum Patre apud Patrem, II, 173 B. Deus sermonem protulit sicut radix fruticem, et fons fluuium, et sol radium, II, 163 C. uid. CHRISTUS, FILIUS, PATER, SERMO, TRINITAS, etc., etc.
    Deus est summum magnum, in eternitate constitutum,  innatum, infectum, sine initio, sine fine, II, 240 B, C. Deus summum est magnum et forma et ratione, et ui et potestate, II, 249 C, sqq. Solitudinem quamdam de singularitate prestantie sue possidet, II, 251 B.
    Deus maxime magnus, optimus et unus, II, 286 B. Soli sibi, quantus est, notus, I, 376 A. Deo nichil est par, et natura eius ab omnium rerum conditione distat, II, 757 B. Dei hoc principaliter proprium est, nullius exempli capere comparationem, II, 250 C, sq. Omnia in Deo naturalia et ingenita, II, 271 A. In Deo omnia rationalia esse debent, sicut naturalia, II, 272 B. Deum immutabilem et informabilem credi necesse est, ut eternum, II, 190 D. Inestimabilis est, etsi humanis sensibus estimetur, I, 375 B. Incomprehensibilis, etsi per gratiam representatus; inuisibilis, etsi uideatur, ibid. Deum iudicare de nostro sensu, plane stultum, II, 759 B.
    Deus perfectus in omnibus, II, 274. Perfectissimus, est I, 334 A, 375 sq. Solus perfectus, II, 304 A. Deo denegant quidam proprietates suas, simplicitatem et potestatem, I, 1201 B. Deus eternus est, ante omne tempus, I, 375 sq., 397 A, 432 A; II, 160 A. Deus nouus, deus necessario falsus, II, 255 A, B. Ab eterno rationalis, nondum sermonalis, et cur, II, 160 A, B. Deus omnia uidet, I, 500 A, 1232 A. Ipse inuisibilis simulque uisibilis, II, 170 C, sqq. uid. PATER. Deus uisus secundum hominum capacitates, non secundum plenitudinem diuinitatis, II, 170 C. Libertas, non necessitas, Deo competit, II, 212 A. Deo non competit peruersitas neque fallacia, II, 166 D; neque infirmitas aut mendacium, II, 774 B. Deo nichil impossibile, nisi quod non uult, II, 756 B. Non alia lege credendus est Deus, quam omnia posse credatur, II, 809 A. Dei posse uelle est, et non posse nolle; quod autem uoluit, et potuit, et ostendit, II, 166 A. Diuine potestatis exempla, II, 810. Deus immensus est, I, 376 A. In Deo omnis locus, non ipse in loco, quia uniuersitatis ultima linea est, II, 175 C. Deus intra abyssos est, et ubique consistit, sed ui et potestate, II, 184 C. Deus solus de incorruptibilitatis proprietate felix, II, 304, A.
    Deus totus bonus est, dum pro bono omnia est, II, 300 B. Dei bonitas semper cum ratione conspirat, II, 273. Deus de suo optimus, de nostro iustus, II, 812 B. Deus, etsi de natura bonus, tamen et iustus, II, 984 A. Deus, qui uerus est, omnia sua ex equo et profanis et suis prestat, II, 699 B.
    Deus equalis est super omne hominum genus, et indulgens, et increpans, I, 489 A. A Deo nichil subitum, quia nichil a Deo non dispositum, II, 323 B. Dei prouidentiam adstruunt Plato et Platonici, negant Epicurus et Epicurei, I, 517 A. Deo maxime optimo indigna, que, II, 266 A, 278. Dei patientia in quibus appareat, I, 1252. Dei patientia, quanta, II, 813 A. Deus iudex iustus et seuerus, II, 302 A. Iustitia eius plenitudo diuinitatis ipsius, II, 300 B. Non est contentiosus, II, 699 A. Quod damnat Deus, nusquam et numquam excusatur, I, 653 A. Neque damnat iudicia sua preterita, nec ignorat futura, II, 311 A. Deus, in quantum Deus est, nec malum admittit, nec bonum damnat, II, 373 D. Nec penitentie boni aut mali apud eum locus est, ibid. Solus sine peccato Deus, II, 720 B, Non est causa peccati, II, 296 B; neque mali, II, 209 sqq.
    Deus uniuersitatis conditor, mundi totius gubernator, hominis plasmator, uniuersarum gentium sator, II, 599 A. Otium natura sua non nouit Deus; si cessaret, non esset, II, 271 B. Deus composite, materia incondite mouentur, II, 235 C. Motus Dei liber et eternus, ibid. Motuum omnium primus auctor Deus, I, 590 C. Mundum et omnia ex nichilo creauit, I, 324 A. uerbo fieri iussit, ratione composuit, uirtute sua condidit, I, 375 A; in sue maiestatis ornamentum, I, 375 B. Omnia opera sua ordine consummauit, II, 222 C. Dei flatus, idoneus torrere quodammodo limum in aliam qualitatem, quasi in testam, ita in carnem, II, 804 A. Quandocumque limus exprimebatur, Christus cogitabatur homo futurus, II, 802 B. Dei opus est quod nascitur, diaboli negotium est quod fingitur, I, 1321 B. Deo non placet quod ipse non produxit, I, 1312 B. Peruersa sunt omnia que a Deo non sunt, I, 1317 A.
    Dei omnia, et nichil nostrum, I, 1261 A. Dei res nulla pretio constat, I, 470 A. Deus quod proposuit et reuelauit, medio spatio seculorum in figuris et enigmatibus et allegoriis preministrauit, II, 483 B.
    Deus pusillus inuentus est, ut homo fieret maximus, II, 317 C. Deus in terris egit, et humani habitus humilitatem suscepit, II, 303 A. Nasci se passus est in utero matris, adolescere sustinuit, etc., I, 1252 B. Deus, et quidem sublimior, tanta humilitate lastigium maiestatis sue strauit, ut etiam morti subiiceret, et morti crucis, II, 316 C. An Deus crucifixus sit, II, 760 B, C. Deus uere crucifixus, uere mortuus, uere resuscitatus, ibid. Idque ex fide debemus credere, II; 317 C. Deum mortuum credere,  et tamen uiuentem in euo euorum, Christianorum est, II, 303 B. Deum in hominem conuersum negauit Marcion, II, 757 A. Deus non potuit humanos congressus inire, nisi humanos et sensus et affectus suscepisset, II, 316 B.
    Deus ignorari non potuit, nec debuit, II, 256 sq., 265 sq., 325 A. uis magnitudinis eius et notum hominibus obiicit et ignotum I, 376 A. Philosophi inuentu et enarratu difficilem Deum dixerunt, I, 509 A. Deus semper notus, numquam latuit, quia semper illuxit, II, 285 A. Solis hereticis cognitus non est, ibid. Tempore Pauli nemo de Deo disceptauit, II, 270 A. Deus omnibus notus per naturam et conscientiam, II, 798 C. Deus primo natura cognoscendus, dein de doctrina recognoscendum, II, 266 B. Deum ignorantes, rem quoque eius ignorent necesse est, I, 1227 A. Maior popularitas generis humani Deum Mosis norunt, II, 257 C. Deum Iudeorum coluerunt Romani, I, 432 A. Dei notitiam Mosi stylus a primordio mundi, a paradiso et Adam, et non ab Aegypto et Mose recenset, II, 257 B. Deum nos a Prophetis et a Christo, non a philosophis, erudimur, II, 303, B. Deum nouimus per Christum, II, 647 B. Deus nemini cognitus sine Christo, II, 647 B. Nemini Christus exploratus sine Spiritu sancto; nemini Spiritus accommodatus sine Baptismo, ibid. Agnitio Dei quid sibi incumbat satis intelligit, 1255 B.
    Deus est timendus, II, 278 C, D. Deus tunc magis creditur cum magis timetur, II, 104 A. Deus auctoritatem prestat, non Deo disciplina, II, 383 C. Deus non uocis, sed cordis auditor est, sicut conspector, I, 1175 A. Deus in omnia sufficit, I, 1232 A. Habet omnia qui Deum habet, I, 1281 B. Sicut homini uite spatium indixit Deus, ita homo sibi mortis statum attraxit, II, 294 A. Dii erimus, si meruerimus illi esse de quibus predicauit, sed ex gratia ipsius, non ex nostra proprietate, II, 202 B. Anime christiane de Deo naturale testimonium, I, 611; II, 798 A. Deus Christianorum onochoites, I, 372 A, 579 B. Deum colendi facultatem denegare ethnici non debebant, I, 699 sq. Deum colimus per Christum, I, 403 B.
    Du gentilitatis a Saturno originem trahunt, I, 329 A, 601 B; a Ioue, Iunone et Minerua, iuxta uarronem, ibid. Deorum et demonum una nominis qualitas, I, 413 A. Unde tot deos sibi fecerint, I, 133 A. Homines fuisse tales deos testantur historia atque monumenta, I, 328 sqq. Plures ex eis regnasse certum est, I, 428 A. Supra innumeros deos alium sublimiorem constituebant, I, 332 B, D. Deos fingere humana mediocritas nouit facilius quam uerum Deum sectari, II, 266 C. De cultu deorum errauit antiquitas, I, 306 A. Tot ac tanti ab omnibus coli non poterant, I, 573 A, 645 sq. Deos existere probari non potest uel obiectis quibusdam signis, miraculis, oraculis, I, 395 sqq., 408 sqq.
    Deorum duplex genus finxit Xenocrates, et triplex aliud Dionysius, Arcesilaus et uarro, I, 587 sqq; physicum scilicet, mythicum et gentile seu plebeium, ibid. Refelluntur, ibid. Physici detraxerunt deos, I, 502 A; quia eos mundi elementa esse dixerunt, I, 589 B. Deorum mythicum genus, a petis confictum, exploditur, I, 594 B. Dixerunt illos esse heroas mortuos, ibid. Illorum feditatem designant littere et actus histrionum, I, 358 sq. Eorum scelera et facta turpissima in cauea, theatris, scena, comediis et tragediis representata, I, 353 sqq., 358 sqq., 573 sqq. Deorum gentile seu plebeium genus exploditur, I, 595 sqq. Falsos esse deos ostenditur, I, 349 sqq.; teste gentilium conscientia, I, 328 A; quia neque a seipsis, neque ab aliis diuinitatem accipere potuerunt, I, 333 sqq.; publica demonum a Christianis adiuratorum confessione, I, 413 sqq., 417 A, B. Falsos esse rursum demonstratur ex corporea eorum figura, humana, caprina, bouina, leonina, alitum, aliorumque animalium, I, 374 A, 574 sqq., 577 C. Eorum seruitutes, uincula, prelia, uulnera, I, 351 A, 575 B. Meri homines fuerunt, I, 328 A, B. Dii facti, aut propter uirtutem et preclara quedam facinora, I, 334 sq.; aut propter beneficia hominibus collata, ibid.; aut res inuentas, I, 606 C. Deorum totum artificium est contumeliosum et impium, I, 339 sqq. Pro hominum arbitrio facti dii, I, 344 A, 347 A, 596. Non sine senatusconsulto, I, 290 A, 304 sq., 344 B, 375, 575 A; nec sine Cesaris uoluntate, I, 439 A. Ex eadem materia et dii et uasa domestica fingi solebant, I, 339 A. Gentiles quos timebant deos destruebant; quos uindicabant, illudebant, I, 344 A; et quidem in templis suis, I, 363 A. Minus eos timebant quam imperatores, I, 437 A. Dii iniurias suas potius ulcisci quam adulationes remunerare debebant, I, 431 A. Romanos imperatores similes sibi fieri ridebant, I, 347 A. uid. DAEMONES.
    Deorum topicorum infinitus numerus, I, 645 sq. Nuptiis et liberis procreandis preesse fingebantur, I, 600 C. Unicuique prouincie ac ciuitati suus deus erat, I, 418 sq., 596 A. Quam falso dicti prouinciarum et ciuitatum custodes et tutelares, I, 424 sqq., 607 A, B. Nemini regna dederunt,  I, 423 sqq.; nec dare potuerunt, ibid.; nec regna, nec templa sua, nec seipsos tueri, I, 438 sqq.; nec ulli salutem conferre, ibid. Passi sunt patriam suam euerti, I, 426 sqq.
    Dii publici qui essent, I, 598 A. uenales sub hasta et adnotatione questoris, I, 345 sqq. Deorum maiestas questuaria facta, quomodo, I, 346 A. Diis ignotis are prostitute apud Athenienses, II, 255 C; et incertis apud Romanos, ibid. Dii peculiares et domestici, I, 344 B. Pro cuiusque arbitrio uenditi, I, 344 B, 347 A; et oppignorati uel immutati, ibid. Quo magis sancti et uetusti, eo magis tributarii, I, 346 A. Dii selecti et eiecti, I, 344 A, 596; adoptati, I, 596 A, B. Mendicantes, I, 494 A; quibus non sufficiebant Christiani, ibid. Alii alios deos colebant, I, 344 A. Quo habitu et insignibus dii honorati, I, 347 A, 360 sqq., 547 B; ignominioso capite, I, 360 A. Deo patiens quis ab ethnicis dicebatur, I, 413 A.
    Dii gentilium Romanorum, qui, I, 597 B, sq. Exploduntur, ibid. In certos, dubios et electos a uarrone perperam diuisi, ibid. In communes et proprios paulo melius diuidi poterant, sed id refellitur, ibid. Eorum dii peculiares, I, 419 sqq., 606; peregrini, I, 423 sq. Falsum est ob eorum cultum fundatum aut propagatum fuisse Romanorum imperium, I, 422 sqq. Patriam suam Romanis uastandam dederunt, I, 424 sqq. Eos contempserunt Iudei, I, 432 A.
    Deos duos Marcion affert, tamquam duas symplegadas naufragii, II, 248 B.
    DIABOLUS an a Deo sit factus, II, 296 B, C. A Deo in bonum conditus est, II, 297 B. Diaboli uocabulum, ex qua delatura competat Creatori, II, 519 A. Diabolus mendacium operatur diuinitatis, II, 86 B. Mendacem uult facere Christum, I, 655 A. Diuinorum emulator diabolus, I, 977 A. Res Dei emulatur, I, 1205 A; II, 102 B; et ueritatem, II, 154 D; atque sacramenta, II, 928 C. Aemulatur res sacramentorum diuinorum, II, 54 A. Iudaice legis morositatem imitatus est, II, 55 A. Diabolus interpolator nature, I, 1312 B. Aquis ethnicorum incubat, ut fallantur, I, 1205 B. Quod nascitur, opus Dei est, quod fingitur, diaboli negotium, I, 1321 B. Diabolum ualentiniani demiurgum munditenentem appellant, II, 576 A.
    Diaboli colubrina uis, I, 651 A. Eius est infirmitas et malitia, I, 1164 A. Diaboli ingenia agnoscenda, II, 102 B. Eius ignea tela, per que fidei ustio et conflagratio administratur, II, 106 C. Semper operatur, et quotidie adiicit aliquid ad iniquitatis ingenia, II, 889 B. Impatientie natales in diabolo, I, 1256 A. Interuertit intellectum hereticorum, II, 54 A. Diabolus auctor delicti, II, 296 B, 301 B. Delicti immissio a diabolo, II, 673 A. Malorum peccati et culpe creator, II, 301 A, B. Primos homines elisit, I, 651 A. Regnare se putat, si sanctos a religione Dei deturbat, II, 620 B. Docet etiam uerberandam maxillam patienter offerre, I, 655 A. Peruicacissimus ille hostis numquam malitie otium facit, I, 1241 A. Diaboli unum opus est, tentare quod in te est, an uelis, II, 916 B. Non operatur in te uoluntatem, sed inuenit possessionem uoluntatis, ibid. Nihil in seruos Dei uiui diabolo licebit, nisi permiserit Dominus, II, 104 D, 105 C. A seruis Dei accipit potestatem, II, 106 A. Prima diabolo fides edificatur ab initiis eruditionis, II, 675 B.
    Diaboli pompa, aduersus quam in signaculo fidei eieramus, II, 65. Si diabolo pompam eierasti, quidquid ex ea attigeris, id scias esse idololatriam, I, 689 B. Diaboli responsio cum oneraretur in exorcismo ob mulierem christianam in theatro ab eo obsessam, I, 657 B. uid. DAEMON, SATAN, SPIRITUS nequam.
    DIALECTICA Aristotelis, artifex struendi et destruendi uersipellis, in sententiis coacta, in coniecturis dura, in argumentis operaria contentionum, II, 20 A.
    Dialecticus christianismus reprobatur, II, 20 B.
    , id est flagellatio, apud Lacedemonas solemnitas maxima, I, 626 A.
    DIANA, dea Scytharum, II, 136 B, 953 A. Diana uirgo figuratur, I, 574 B, flagellata, I, 358 A.
    DIASARES. uid. DUSARES.
    DIDO se uiuam combussit, ne secundas experiretur nuptias, I, 625 B; II, 929 A, 952 B. Didonis constantia, I, 584 A.
    DIES moritur in noctem, et tenebris usquequaque sepelitur, II, 810 A. Initio diei orandum, I, 1193 B. Tres hore insigniores diem distribuunt, I, 1192 A, B; II, 966 B, C. Solemniores erant in orationibus diuinis, ibid.
    Diem unum hebdomade festum et feriatum quelibet gens agebat, I, 579 A, B. uid. DOMINICUS.
    DIESPITER deus, I, 600 C. Eius officium, ibid.
    DIGAMI deiecti ab officio sacerdotali, II, 922 A. Digamos Apostolus non sinit presidere, I, 1286 A.
    DIGITUS Dei, quid, II, 427 A, B.
    Digitorum gesticuli supputarii, I, 387 A.
    DIGNITATES seculi inimice Dei, I, 690 A. Dignitatum insignia, I, 300 A.
     DILECTIO, summum fidei sacramentum, Christiani nominis thesaurus, I, 1268 B. Dilectio perfecta est fugatrix demonum et animatrix confessionis, II, 147 A. Nihil amari potest sine eo per quod est id quod est, II, 759 B. Dilectionem, Deo magistro, patientia comitatur, I, 1269 A.
    DILUuIUM non tantummodo campestre fuit, ut existimabat Plato, sed totum orbem aboleuit, I, 481 A; II, 1033 A. Hoc probant conche et buccine in montibus reperte, II, 1033 B. In diluuio etiam ardua fluitabant, ibid. Urbes omnes diluuio posteriores, I, 482 A. Per aquas diluuii iniquitas antiqua purgata est, I, 1209 A.
    DIODORUS Grecus, I, 330 A; II, 85 A.
    DIOGENES, canicula de dolio latrans, II, 1043 B. Lutulentis pedibus superbos Platonis thoros alia superbia deculcat, I, 511 A; II, 1043 B. Meridie lucernam accendit, hominem querens, II, 247 B. Perdite amauit Phrynem scortum, I, 510 A. Consultus quid in celis ageretur, quid responderit, I, 588 C.
    DIOGENES  Herculem irrisit, I, 355 A.
    DIOMEDES et cruenta eius presepia, II, 1041 B.
    DIOMEDES Achiuus Aeneam pene interfecit, I, 351 A.
    DIONYSIUS Rhodius, II, 728 A sq.
    DIONYSIUS stoicus quomodo deos trifariam diuiserit, I, 589 A. In natiuos et finctos distinxit, I, 605 A.
    DIONYSIA mysteria, I, 474 A. A Libero apud Grecos instituta, I, 643 A.
    DIS, siue Pluto, deducens gladiatorum exsequias in cauea representatus, I, 576 C.
    DISCENTES, qui, II, 15 B, 43 A.
    DISCIPLINA prima omnium natura, II, 82 A. Discipline index doctrina, II, 58 B. Licentia plerumque est tentatio discipline, II, 923 C. Disciplinam despiciunt qui negant penam, II, 808 C. Discipline testimonia ad probationem ueritatis accedunt, a qua diuertere nemini expedit qui meminerit futuri iudicii, II, 50 A. Carnis et seculi uitia a diuinis disciplinis plurimum auocant, I, 1283 A. uane seculi discipline I, 1251 A. Spiritus sanctus christiane discipline determinator, II, 1001 C. Spiritus aduersarius ex diuersitate predicationis apparet, primo regulam adulterans fidei, et ita ordinem adulterans discipline, II, 931 C.
    Disciplina arcana, I, 610 A.
    DISCIPULI existere non possunt sine doctrina magistrorum, II, 367 B. Discipuli passiui, II, 548 A.
    Discipuli crediderunt Moysi et Prophetis antequam audissent et credidissent Christo, II, 445 B. Discipuli Christum audientes, Ecclesiam deliniabant, II, 768 C.
    DISCORDIA rerum eadem que et auctorum, I, 1256 B.
    DISCURSATIONUM classes in conuiuiis ethnicorum, I, 477 A.
    DIuES difficile in domo Dei; ac si quis, difficile celebs, I, 1301 A. Diuitibus matronis nomine inflatis sordent ecclesie, ibid. ue diuitibus euangelicum explanatur, II, 392 sqq.
    DIuITIARUM contemptus commendatur, I, 1260 B. Diuitiarum abiectio et lesure, I, 1260 C. In nullis diuitiis inuenitur Dominus, I, 1260 B. Per diuitias multa opera iustitie et dilectionis administrantur, II, 393 A.
    DIuINATIO anime, II, 689 C; demonum, I, 408 sq.
    DIuINITAS uiua et germana, nec de nouitate nec de uetustate, sed de sua uirtute censetur, II, 255 A. Gradum non habet, utpote unica, II, 204 A. Diuinitati competit, quecumque decreuerit, ut perfecta reputare, II, 326 B. Diuinitas non est deputanda que subdita est homini, I, 416 A. Diabolus operatur diuinitatis mendacium, II, 86 B, atque lenocinium, I, 733 A.
    Diuina qui de humanis preiudicant, stultissimi sunt, II, 759 B. Diuina uox nulla ita dissoluta est, ut uerba tantum defendantur, et ratio uerborum constituatur, II, 23 A.
    DIuORTIUM. uid. REPUDIUM.
    DOCTRINA est discipline index, II, 58 B. Doctrina omnis de mendacio preiudicanda que sapiat contra ueritatem ecclesiarum et Apostolorum, et Christi et Dei, II, 33 B. Aliud non precepit Christus in omnes quam quod Creator in fratres, II, 937 A. Apostolorum doctrina, doctrina Christi, II, 18 B. Doctrina Apostolorum remotior, II, 37 B. Adulterinarum doctrinarum genera que sub Apostolis fuerunt, II, 47 A. Doctrina omnis que cum ecclesiis apostolicis conspirat, ueritati deputanda, II, 33 B.
    DOCENDI et discendi diuersa ratio est, I, 675 A.
    DOMIDUCA dea, I, 600 C.
    DOMINATIO iusta et ordinaria sola timetur et amatur, II, 279 A.
    DOMINICUS dies festus, I, 579 A; II, 79 B. Tum Christiani letitie indulgebant, I, 371 A. Dominico die ieiunium nefas ducere, uel de geniculis adorare, II, 79 B. Dies solis dominica solemnia uocabatur, I, 371 A; II, 119 A. Unde mos ille manauerit, I, 579 A, B.
     DOMINUS non substantie, sed potestatis est nomen, II, 199 C. Nomen Domini potestatis est etiam timende, II, 278 C. Quibus datum, I, 450 sq. Dominus nomen Dei est, I, 450 A. Deus unus est Dominus, I, 451 A. Nomen Domini quando Scriptura adiungat, II, 200 A.
    DOMITIANUS portio Neronis de crudelitate, I, 293 A. Physione impurior, mollior Sardanapalo, II, 1042 B. Suos in Christianos impetus cito repressit, I, 293 A. Christianos relegatos reuocauit, ibid.
    DONATIuUM militum, I, 455 A.
    Donatiuum uite eterne, quid, II, 862 A. Donatiuum Christi in carcere exspectabant martyres, II, 77 A.
    DORMITIO nostra post mortem, ubi, II, 744 A.
    DOSITHEUS Samaritanus primus ausus est Prophetarum inspirationem negare, II, 61 A.
    DRACO de longinquo homines  spiritu absorbet, II, 90 C. De frontibus draconum gemme eruuntur, I, 1311 A.
    DRUSILLANUS, Claudii imperatoris seruus, II, 1048 A. Quinquagenariam promulsidem edificat, ibid.
    DURITIA uincenda, non suadenda, II, 125 B.
    DUSARES seu Diasares, Disares, deus Arabum, I, 419 A, 596 A.

E
    EBIONIS heresis, II, 46, 67 A. Negat Christum esse filium Dei, II, 46 C. Christum nudum hominem et tantum ex semine Dauid constituit, II, 778 B. Non ex omni parte consentit Cerintho preceptori suo, II, 67 A.
    EBRIETATIS et libidinis demonia duo inter se conspirata et coniurata, I, 643 A.
    ECCLESIA mater Christianorum, I, 1154 B; II, 952 A. uera mater uiuentium, II, 723 B. De iniuria lateris Christi figurabatur, ibid. Ecclesie caput Christus, II, 517 B. Ecclesia uirgo, unius Christi unica sponsa, II, 382 A, 943 C. Ecclesia in uno uel altero est, Ecclesia uero Christus, I, 1245 B. Ecclesia trium corpus est, nempe Patris, et Filii, et Spiritus sancti, I, 1206 C. Ecclesia proprie et principaliter ipse est Spiritus, in quo Trinitas unius diuinitatis Pater et Filius et Spiritus sanctus, II, 1226 A, B. Ecclesia Spiritus per spiritalem hominem, non Ecclesia numerus episcoporum, ibid. Ibi Ecclesia ubi tres, licet laici, II, 922 B. Ecclesia ab Apostolis, Apostoli a Christo, Christus a Deo Patre institutus est, II, 33 B, 50 B. Ecclesiarum origines, II, 32 B.
    Ecclesie apostolice, II, 32 A, B. Ecclesie apostolice matrices et originales fidei christiane, II, 33 B. Ecclesias apud unamquamque ciuitatem condiderunt Apostoli, a quibus traducem fidei et semina doctrine cetere exinde ecclesie mutuate sunt, et quotidie mutuantur, ut ecclesie fiant, II, 32 B. Ecclesie quas Apostoli uel apostolici uiri condiderunt, non contemnende, II, 32 sq. Quomodo census suos deferant, II, 44 C, sq. Ecclesie que quotidie instituuntur in doctrina Christi, non minus apostolice deputantur pro consanguinitate doctrine, quam ille que ab Apostolis uel apostolicis uiris sunt institute, II, 45 B. Tot ac tante ecclesie una est illa ab Apostolis prima, ex qua omnes, II, 32 B. Ecclesia Petri, II, 1025 A. Has ecclesias non alia ratio regit quam eiusdem sacramenti una traditio, II, 32 B.
    Ecclesia peregrina in terris, inter inimicos uersans, I, 260 A. Ceterum genus, sedem, spem, gratiam, dignitatem in celis habens, ibid. Nihil de caussa sua deprecatur, quia nec de conditione miratur, I, 259 A. Unum gestit interdum, ne ignorata damnetur, I, 260 A. Ecclesia in attonito est tempore persecutionis, II, 104 A. Curam habet incarceratorum, I, 623 A. Ecclesie figuram gerebat nauicula illa que in Euangelio tempestate quatitur, I, 1214 A. Ecclesie prepositis non licet fugere in persecutione, II, 114 sqq.
    Ecclesie unitas asseritur, II, 891 A; et eius sanctitas, I, 1286 B. Auctoritas Ecclesie inter ordinem et plebem constituit differentiam, II, 922 B. In Ecclesia nichil tradendum nisi a Christo demandatum, II, 18 B. Doctrina omnis que cum ecclesiis apostolicis conspirat, ueritati deputanda, II, 33 B.
    Ecclesiastica communio, II, 45 B. uid. EUCHARISTIA, EXCOMMUNICATIO.
    Ecclesiastice discipline prescripta de muliere in uirginem spectant, II, 901 B.
    ECLIPSIS solis insolita in territorio Uticensi, I. 701 B. Alia celebris in morte Christi, I, 401 A, in archiuis Romanorum relata, ibid.
    ECSTASIS, sancti Spiritus uis, operatrix prophetie, II, 665 B. Ecstasis anime accedit aduersus quietem, II, 725 C. Est excessus sensus et amentie instar, ibid. In exstasi sapere licet obumbretur, non tamen extinguitur, II, 726 B. Ecstasis et somniorum differentia, II, 725 sq. In spiritu  homo constitutus, presertim cum gloriam Dei conspicit, uel cum per ipsum Deus loquitur, necesse est excidat sensu, obumbratus scilicet uirtute diuina, II, 413 C.
    EDEA dea, I, 600 C.
    EDULIA dea. uid. ELUDA.
    unde deductum, I, 665 A.
    ELEEMOSYNAM qui dare recusent, I, 1261 sq.
    ELEMENTA apud Romanos prime littere dici solent, II, 476 C. Omnis situs, habitus elementorum, motus, etc., iudicia sunt Creatoris, II, 299 B. Elementorum munia exorbitare, I, 391 A. Physica superstitio elementa pro deo habet, II, 477 A.
    ELEPHANTUS, bestia insulsissima, II, 803 A.
    ELEUSINA sacra, II, 313 D, 539 A. Illa declarare nefas, I, 309 A.
    ELEUTHERIUS, episcopus Romanus, II, 42 A.
    ELIAS. uid. HELIAS.
    ELIM duodecim fontes, Apostolorum figure, II, 418 C.
    ELOGIA, seu uituperationes et accusationes, I, 271 A; sententiis dispuncta, I, 496 A.
    ELUDA dea, I, 600 C.
    ELYSII campi, I, 520 A; II, 444 B.
    EMBRYOSPHACTIS, siue Embryonectis, Embryorectis, Embryopactis, Embryosectis, quid, II, 692 A.
    EMENDATIO culpam non antecedit, II, 366 A. Ubi metus nullus, emendatio proinde nulla, I, 1228 A. Ubi emendatio nulla, penitentia necessario uana, ibid.
    EMMANUEL est: Nobiscum Deus, II, 337 A, 617 B.
    EMPEDOCLES animam ex sanguine constare dixit, II, 653 A. Causam argute indolis uel obtuse, in sanguinis qualitate constituit, II, 683 B. Empedocles et Parmenides refrigerationem somnum uocant, II, 721 B. Empedoclis amicitia et inimicitia, II, 657 C. Deum se delirauit, II, 702 B, 1043 B. Thamnum se credebat, et piscem, II, 702 B. Empedoclis furor, II, 651 B. In ignes Aethnei montis dissiliuit, I, 532 A; II, 702 B. Cur, ibid.
    ENNIANA cenacula, II, 550 B.
    ENNAEA, II, 551 A.
    ENOCH antiquissimus propheta, I, 665 C, 684 A. Apud Iudam apostolum testimonium possidet, I, 1308 B. Enoch ostendit nobis quod sine legis Moysis onere Deo possimus placere, II, 601 B, sq. Idololatriam damnat, I, 665 C, sq. Quid filio suo Mathusale mandauerit, I, 1307 B. Enoch de hoc mundo translatus, qui necdum mortem gustauit, ut eternitatis candidatus, II, 601 B. Enoch et Helias translati sunt, nec mors eorum reperta est, dilata scilicet, II, 733 A, 881 A. Antichristum sanguine suo sunt exstincturi, II, 733 A.
    Enoch liber defenditur, I, 665 B, 1308 A. Illum reiiciunt Iudei et quidam alii, I, 1308 A. Cur, ibid. Potuitne liber iste de diluuio saluari, I, 1308 sq.
    ENTELECHIAE Aristotelis, II, 703 B.
    ENTHYMESIS ualentinianorum, II, 564 A.
    deus Marcionis, II, 416 C, 422 D.
    EPHALIDES fabam in pabulis communibus inruit, II, 701 C.
    EPHESIOS  Pauli epistolam uocant heretici ad Laodicenses, II, 500 B.
    EPHORUS auctor, II, 728 A.
    EPICHARMUS comicus, II, 677 B, 729 A.
    EPICURUS quem deum fingebat, II, 391 C. Diuinitatem a negotiis liberat, dissoluit ordinem rerum, et in passiuitate omnia spargit ut fortuita, II, 726 B. Epicuri atomi, II, 703 B. Eius inane et uacuum, II, 564 A. Ex atomis esse animam contendit, II, 653 A. In tota pectoris lorica eam collocat, II, 672 A. Ipsi uidetur anima non diuina, sed mortalis, I, 610 A; II, 19 B. Epicurus, uulgari satis opinione, negauit mortem ad nos pertinere, II, 721 A. Omnem cruciatum et dolorem depretiat, I, 500 A. Epicuri stupor, II, 651 B.
    Epicurei deum ex atomis ortum dixerunt, I, 517 sq., 588 C. An extra mundum sit, ibid. Quam falso negauerint Prouidentiam, ibid. Eis licuit aliquam decernere uoluptatis ueritatem, I, 467 A. Epicurei diminutionem spiritus animalis somnum uocant, II, 721 B. Sensum non mentiri existimant, sed opinionem, II, 675 A. Nihil post mortem manere docet Epicuri schola, II, 795 B.
    EPIMENIDES quinquaginta pene annis somniculosus, II, 724 C.
    EPIPHANES annis uiginti et quinque regnauit, II, 614 B.
    EPISCOPUS summus sacerdos, I, 1218 A. Episcopi in etate antiqui et probati eligebantur, I, 469 A. Honorem istum, non pretio, sed testimonio suscipiebant, ibid. Episcoporum ordo et successiones, II, 44 C. Ecclesia, non numerus episcoporum, II, 1026 B. Cetibus Christianorum presidebant, I, 469 A. Ad ipsos pertinebant Baptismi collatio, I, 1218 A, et Eucaristie ministratio, II, 79 B. uirgines Ecclesie commendabant, II, 57 A. Ieiunia uniuerse plebi mandare solebant, II, 972 A, B. Qualem formam episcopatui dederint Apostoli, II, 119 A. Episcopus, apud hereticos, alius hodie, cras alius, II, 57 A.
    EPISTATES noster Christus, I, 624 B.
     EPISTOLAE Pauli a Marcione mutilate, II, 470 C. Epistole ad Galatas scopus, II, 470 C, sq. De ecclesiastico statu agitur in epistolis ad Titum et ad Timotheum, II, 524 B.
    EPONA dea, I, 365 A, 577 D.
    EQUESTRES ludi, I, 641 A.
    EQUIRIA ludi Marti Romulus dixit, I, 636 C.
    ERASISTRATUS animam docebat esse in membranulis, II, 671 B. Nomen dedit medicis, I, 282 A.
    ERGASTULA rebellantia, I, 434 B.
    ERICHTHONIUS, Minerue et uulcani filius, portentum demonicum, imo diabolus ipse, non coluber, II, 24 B.
    ERIGONA falsa dea, I, 606 A. Inter sidera delineata, II, 142 A.
    ERRATUR impune, nisi delinquatur, II, 24 B. Errorum recognitio quam iucunda, I, 659 C. Quod apud omnes unum inuenitur, non est erratum, sed traditum, II, 40 B.
    ESAIAS secatur patientie uiribus, I, 1270 B; II, 137 B.
    ESDRAS omne iudaice litterature instrumentum restaurauit, I, 1308 A.
    ESSENTIA rerum ipsum est quid per quod est quid, II, 664 A.
    EST definitionis caput, erat relationi facit, II, 221, C sq.
    ETHNICI, Deum ex parte intelligentes, non requisierunt, I, 485 A. Deum Christianorum in tempore tribulationis inuocauerunt, I, 703 B, C. Non credendo credunt, quomodo, II, 780 A. Deos sibi commenti sunt quos colerent, I, 486 A. Eos spernebant, I, 699 B. Erga deos suos erant impii, et sacrilegi et irreligiosi, quomodo, I, 344 A. Illis licebat quem uellent deum colere, I, 344 A, 417 sq.; preter uerum Deum, I, 416 sqq. Laribus diis repudiatis, quosdam a se electos honorabant, I, 344 A, 596. Iumenta et cantherios adorabant, I, 365 A. Regum diis adscriptorum inuocabant numina, et eorum genios implorabant, et per eos iurabant, I, 700 A. Diem Saturni destinauerant otio et uictui, I, 371 A. Leges de rebus diuinis pessumdederunt, I, 298 sqq.; et sacratiora statuta, ibid. Ah ethnico nemo discat carnis resurrectionem, II, 799 A.
    Ethnici, a maiorum institutis recedentes, retinebant que non debuissent, et que bona non erant custodiebant, I, 305 A. Nuntium maioribus suis remiserant habitu, uictu, instructu, censu, sermone, I, 305 A, 572 B, C. Immoderata eorum conuiuia et helluationes, I, 473 sqq., 477 A, et auaritia, I, 445 sq. Eorum barbarior modestia, II, 912 B. Rei erant homicidii, comese hominis carnis, potati eius sanguinis; stupri, adulterii et incestus, quorum Christianos accusabant, I, 271 sqq., 312 sq., 567 sqq., 571 sq. Erant quoque castitatis osores, I, 472 sq. Quam horrenda illorum adulteria, ibid., et incestus, I, 325 sqq. Suos filios exponebant aut trucidabant, I, 315 sqq. Quanta eorum iniquitas qui Christianos incognitos et indefensos propter suum dumtaxat nomen condemnabant et necabant, I, 280 sqq. Christianos occidendo, magnum reipublice detrimentum inferebant, I, 496 sq. Christianos uituperantes, ethnici, eo ipso elogio laudare cogebantur, I, 280 A. uid. CAIUS. Pro gentilium confusione orabant Christiani, I, 1259 sq.
    Ethnici in publicis calamitatibus agebant quedam publice penitentie opera, quibus deos flectere conabantur, et que, I, 487 sq.; II, 967 C. Quotidie pasti, statimque pransuri, balneis, cauponiis, lupanaribus operantibus, aquilinia Ioui immolabant, I, 487 A. Fastidiosi et seditiosi erant, I, 456 sqq. Imperatorum et reipublice hostes, I, 457 A, 583 A, B. Nulli imperatori parcebat lingua romana, presertim in circo, I, 454 A, 583 B. Semper optabant noui ac noui imperatoris scenam congiario diuidendo presidentis, I, 455 A. In palatium irrumpebant, I, 458 A. Alii omnibus Ligeriis et Partheniis audaciores, ibid. Scelestarum partium socii aut plausores, ibid. Astrologi, augures, aruspices, magi, I, 459 A. Quam mendaciter uota et sacrificia faciebant pro salute imperatoris, cum per eorum genios iurabant ac celebrabant solemnia, I, 458 A, 700. uid. GENTILES.
    ETRURIA. uid. HETRURIA.
    EUBULUS, II, 652 C.
    EUCHARISTIAE sacramenti ueritas adstruitur, II, 348 A, 460 C, sq. In Eucaristia adest substantia corporis et sanguinis Christi, II, 461 A, B. Panem corpus suum fecit, I, 1260 A; II, 461 A. Corpus Christi panis, ibid. Quo sensu panis dicitur figura corporis Christi, II, 460 C. Corpus Christi in pane censetur, I, 1160 A. Sanguinem suum Christus in uino consecrauit, II 462 A. Calicis aut panis nostri aliquid decuti in terram anxie patimur, II, 80 A. In Eucaristia, caro corpore et sanguine Christi uescitur, ut et anima de Deo saginetur, II, 806 B. uid. PANIS.
    Eucaristie usus olim apud ueteres, II, 79 A, B. In manibus eam accipiebant, I, 669 A, de manu sacerdotis, II, 79 A, B. Ante omnem cibum gustabant eucaristicum panem, I, 1296 A. Eucaristie sacramentum et in tempore uictus, et omnibus mandatum a Domino, etiam antelucanis cetibus sumebant, II, 79 A, B. Ad eucaristica sua benedicenda Ophite introducunt serpentem, II, 64 A.
     EUPHORBUS in Pythagoram mutatus, II, 698 A, 708 B, 796 A. Euphorbi clypeus olim Delphis consecratus, II, 698 A.
    EUPHORION auctor, II, 728 A.
    EuA figura Ecclesie, II, 723 B. Pulchra Eue et Marie comparatio, II, 782 B. In Euam uirginem adhuc irrepsit uerbum edificatorium mortis, ibid. Quomodo a Satana fuerit seducta, I, 1257 A, B. Serpenti quasi Filio Dei credidit, II, 65 A. Numquam omnino peccasset, si in diuino interdicto patientia perseuerasset, I, 1257 A. Eua enixa est diabolum fratricidam, II, 782 B. uid. ADAM.
    EuANGELIUM, substantia Noui Testamenti, II, 196 B. Eius auctoritas, II, 363 B. Euangelium et Christus illius sunt cuius et Lex et natura, II, 504 A. Euangelicum instrumentum Apostolos habet auctores, Ioannem et Mattheum, aut apotolicos, Lucam et Marcum, II, 363 B, C. Euangelium Marci Petro affirmatur, et Luce Paulo, II, 367 A. Euangelii promulgandi munus Apostolis ab ipso Domino impositum, II, 363 B. Euangelicus sermo tuba Dei, II, 828 A. Euangelia corrosit Marcion, II, 247 B, 363 B.
    Euangeliorum radix est Lex, II, 125 B. Euangelii nouitatem separat Christus a Legis uetustate, II, 382 B. In Euangelio eadem Diuinitas predicata que semper nota fuerat in Lege, disciplina uero non eadem, II, 471 B. Euangelizatores non alterius sunt quam cuius Lex, II, 487 C. Legis difficultates in Euangelio sunt facilitates, II, 474 C. Euangelica gratia euacuatur, si ad Legem Christus redigitur, II, 72 B. Nobis inquisitione opus non est post Euangelium, II, 21 A.
    EuERGETES uiginti quinque annis regnauit, II, 614 B.
    EuERGETES alius regnauit annis uiginti et septem, II, 614 B.
    EXCOMMUNICATIO, separatio a communicatione orationis, et conuentus et omnis sancti commercii, I, 469 A, 677 A; ab omni communicatione fraternitatis, I, 1292 C. Summum est futuri iudicii preiudicium, ibid. Ob grauia tantum delicta inferebatur, ibid. Traditus Satane non amplius reedificatur in Ecclesia post ruinam, II, 1023 A. Excommunicationi subiecti erant fideles, gentilium matrimonia subeuntes, I, 1292 C. uid. FIDELES.
    EXOMOLOGESIS est qua delictum nostrum Domino confitemur, I, 1243 B. Prosternendi et humilificandi hominis disciplina est, ibid. sq. Post Baptismum est adhuc in exomologesi secunda subsidia, I, 1247 B. In exomologesi delictum celare quantum malum, I, 1245 B. uid. PeNITENTIA.
    EXORCISMIS fugantur demones, I, 657 B; II, 92 B, 748 B.
    EXORCISTAE demonia ex obsessorum corporibus eiiciebant, I, 413 A, B.
    EXSEQUIAE immolatione captiuorum et seruorum federate, I, 645 A. uid. uISCERATIO.
    Exsequie Christianorum cum oratione fiebant sacerdotum, II, 737 B, C.
    EXTASIS uid. ECSTASIS.

F.
    FABAM Pythagorici respuunt, ut onerosum et inflatum pabulum, II, 732 C.
    FABIUS presbyter, ad quem scriptus liber de Fuga in persecutione, II, 103 A.
    FABULAE cur a philosophis et petis excogitate, I, 519 sq. Quasdam ethnici finxerunt his similes que in sacra Scriptura habentur, ut huius auctoritatem infirmarent, I, 395 sq., 399 B sq.
    FACIES intentionum omnium speculum est, II, 814 A. Faciem morosiorem lauacro macerant mulieres, II, 906 B.
    FACINUS, quos inquietat, equat, I, 300 A.
    FACTUM ut corpus et uideri et contingi habet, II, 814 A.
    Factum bonum Deum habet debitorem, sicut et malum, I, 1230 B. Benefaciendo nemo deliquit, ibid.
    FALISCORUM dea Iuno, I, 421 A. Patris Curis nomen accepit, ibid.
    FAMAE nomen incerti, I, 310 A. Mendacio gaudet et uiuit, I, 309 A. Cur malum sit, ibid. Nihil ea uelocius, I, 309 A, 566 B. Fame nemo credit, nisi inconsideratus, I, 310 A. Famam ledere quantum malum, ibid. Oritur aut arbitrio suspicionis, aut mentiendi uoluptate, I, 310 B, 567 A. Tamdiu uiuit fama, quamdiu nichil probat, ibid. Quamdiu incerta est et mendax, ibid. Fama nonnumquam in Barbaros calumniosa, II, 733 B. Fame cupido post mortem omnibus pene ingenita, I, 615 B.
    FAMEM fides non timet, I, 578 B, Scit fides famem non minus sibi contemnendam propter Deum, quam omne mortis genus, I, 679 A. In fame nulla gule temperantia, II, 282 A.
    FARIA. uid. PHARIA.
    FARMUS deus, I, 600 C.
    FASCINUM quid, II, 910 A.
    FASTI municipales citati, I, 638 A.
    FATUM deum et uerbum uocat Zeno, I, 398 sq. Fato omnia fieri quinam gentiles philosophi dixerint, I, 268 A, 398 A, 560 B. Eo dii stant, et Iupiter ipse, I, 428 A. Male  mentis ab innocentia transitum fato tribuebant ethnici, I. 268 A, 560 B.
    FAUNUS, Pici filius, I, 599 B.
    FEBRIS, inter ceteros mortiferos exitus, erogando homini deputata, II, 13 A.
    FEBRUARIAE kalende pro defunctis celebrate apud ethnicos, II, 494 C.
    FELICULA insula, II, 550 B.
    FELLIS excessus amaris quibusque potionibus corrigere, II, 132 B.
    FEMINA. uid. FeMINA.
    FENESTELLA annalium commentator. II, 590 A.
    FERARUM morsus ornamenta sunt iuuentutis, ut in Cyro ursi cicatrix, II, 751 A. uid. BESTIAE, PECORA.
    FERETRIO IOuI Romulus ludos instituit, I, 637 B.
    FERIAE quarte et sexte stationes, II, 956 A. Ferie scholarum, I, 674 B.
    FERRUM et es maiori in usu sunt apud homines quam aurum et argentum, I, 1310 A. Ferro mori magis quam aqua optant homines, I, 318 A.
    FESTA Christianorum, I, 682 A. Cum octaua illa celebrabant, I, 682 C sq. uid. PASCHA, PENTECOSTES. Quomodo dominica solemnia celebrabant, II. 119 A. In festis corpori indulgebant Christiani, I, 682 C. Nullam solemnitatem Christianorum sibi uendicabant ethnici, ibid. Sine octaua erant festa illorum, ibid.
    FICUS uiridis primum Romam a Catone adlata, I, 606 C.
    FIDELES sunt templa Dei, et altaria et luminaria et uasa, II, 89 A. Fideles gentilium matrimonia contrahentes, stupri rei sunt, et excommunicationi subiiciendi, I, 1292 C.
    FIDES in regula posita est, II, 27 B. Fidei regula  que et qualis, II, 26 B. A Christo instituta est, II, 27 A. Una omnino est, sola immobilis et irreformabilis, II, 889 A. Nullas apud Christianos questiones habet, nisi cum hereticis, II, 27 A. Fidei regula simul et merces discenda, II, 451 B. A Christo institutum est quod credi necesse sit, II, 23 A, 24 B. Miserrimos nos, si nec iuranti Domino credimus, I, 1234 B. Ratio fidei patrocinatur, II, 80 A. Cedat curiositas fidei, II, 27 B. Omnem prolationem querendi et inueniendi fixit qui credit, II, 24 A. Non omnium est credere, quod Christianus est, II, 655 B. Imprudentes et idiote, maior semper credentium pars, II, 157 C. Cum credimus, nichil desideramus ultra credere; hoc enim primum credimus, non esse quod ultra credere debeamus, II, 21 A. Laudanda fides que ante credit obseruandam esse, quam didicit, II, 78 B. Fidei peruersitas est probata non credere, non probata presumere, II, 146 A. Fides uiam demonstrat per quam ad Deum peruenimus, II, 421 B. Fidei necessarium dedecus, II, 761 A. Disputatio de fidei necessariis nec otiosa est nec infructuosa, I, 1256 A. Adulterio heretico stuprauerunt peruersi homines fidem, uirginem traditam a Christo, II, 59 A. Nimirum felix fides, si ea consecutura est quibus hostes Dei et Christi non modo utuntur, uerum etiam abutuntur, II, 832 C.
    Fides ante Christum non erat in terris, I, 1260 A. Ante Domini passionem salus per nudam fidem fiebat, I, 1215 A. Semper stetit fides in Creatore et in Christo, sed conuersatio et disciplina mutauit, II, 270 A. Obsequium Apostolo debet fides nostra, II, 29 A.
    Fidei qualitas de genere conuersationis estimari potest, II, 56 A. Ipsius fidei in primis reddenda ratio apud Christi tribunal, II, 59 A. Fides habet tentationem et probationem, II, 12 D. Post Baptismum periclitatur, II, 914 C. Sollicitior et disciplinatior est in ieiuniis tempore persecutionis, II, 104 A. Famem non timet, I, 678 B. Martyrii debitrix est, II, 138 B. Fidei opus est extrinsecus consilio aduersus carnis necessitates, II, 914 C. Fidei et patientie mira connexio, I, 1260 A. Fidem Abrahe probauit patientia, I, 1259 B. Per dilectionem perficitur fides, II, 479 A, B. Fides integra de salute secura est, I, 1222 A. Fide, non pecunia tuti sunt Christiani, II, 119 A. Fidei status non admittit allegationem necessitatis, II, 93 A. Fides plane friuola et frigida deprehendit eos qui conueniunt in Ecclesia timide, II, 106 C. Ubi fides fuerit, ibi nec bestie ipse nocere possunt, II, 421 B. Si montes transferre potest, multo magis militem, II, 119 A.
    Fides etatis quanta, II, 906 B.
    FIDEI ara, I, 417 A.
    FIGURAE prophetant, transeunt adimplete, II, 937 A. Figurate locutus est Dominus et eius Apostolus, II, 341 B.
    FILIUS Dei an sit, qui sit et quomodo sit, II, 159 C. a Grecis uocatur, I, 398 A, 400 B, 415 A; II, 160 A; uerbum et sapientia a Latinis, I, 398 sq.; II, 161 sqq. Filius nouum Patris nomen est, I, 1155 A. Filius secundus a Patre, II, 163 C, D. A Patriarchis uisus, an et Pater, et quomodo, II, 170 sqq. Filium non aliunde deducimus, sed de substantia Patris, nichil facientem sine Patris uoluntate, omnem a Patre consecutum potestatem, II, 159 A.
     Filius Dei uerus est Deus, cui omnia ueri Dei nomina tribuuntur, I, 399 A, 404 A, 415 A; II, 161 C sqq., 176 B, 183 sqq., 422 C, 802 B, C. Par est et equalis Patri suo eterno, Altissimus et omnipotens, ibid. uera et eadem illius cum Patre diuinitas, I, 399 A. Quam diserte Tertullianus asserat eamdem esse illius et Patris eterni substantiam, ibid.; etiam cum Montanista erat auctor, II, 158 sqq., 169 sqq., 183 sqq., 188 sqq., 422 C. Hec ab Apostolis et deinceps tradita fuit sententia, I, 399 A; II, 162 A. Ex Deo prolatus est, de spiritu spiritus, de Deo Deus, et unus ambo Deus, ibid. Ex unitate substantie et ex prolatione generatus, I, 399 A. Exiuit a Patre ut radius ex sole, et riuus ex fonte, et frutex ex semine, II, 163 C. Ex matrice excessit, nec recessit, nec separatur, I, 399 A. A Patre, non statu sed gradu, non substantia sed persona, distinguitur, I, 397 sqq. Ordine secundus, non natura, II, 157 B, C. Cur a Ioanne dicatur: Ego et Pater unum sumus, non uero, unus sumus, II, 183 C.
    Filii Dei generationem Tertullianus explicare conatur, I, 399 A; quia est Dei sermo, qui propriam habet substantiam, ibid.; prolatione spiritali de substantia Patris generatus, et idcirco Dei Filius, ibid. Cur proprie dicatur Filius Dei, non autem Spiritus sanctus, I, 163 sqq. Quomodo et cur hanc Filii generationem quibusdam exemplis explicare nitatur, solis et radii, radicis et fruticis, fontis et fluuii, I, 399 A, B; II, 160 C, 163 B, 169 sqq., 183 A; et interioris uerbi humani, II, 160 C. Distinguitur a Patre persone non substantie nomine, ad distinctionem non ad diuisionem, II, 166 sqq. Est eiusdem ac Pater eternitatis, II, 162. 176 B, C, 183 C, 422 C, D.
    Filii Christi, qui in ipsum renascuntur, II, 493 B.
    Filios suos exponebant Romani, aut trucidabant, I, 325 A. uid. INFANTES.
    FINIS mundi imminens, I, 447 A. Imperii Romani commeatu solummodo retardatur, ibid.
    FLAGELLATIO, maxima Lacedemoniorum solemnitas, que, I, 626 A. Flagellis disrumpebatur dorsum seruorum, I, 301, A, C, D.
    FLORALES ludi, I, 638 A.
    FLORUM excultor Deus, II, 951 C. Floribus utebantur Christiani, I, 492 A. Florem capite sectari tam contra naturam est, quam cibum aure, quam somnum nare, II, 83 A.
    FLUuIONA dea, I, 600 C.
    FOCULUS in sacris gentilium, I, 324 A.
    FOCOS et toros in publicum educebant ethnici, I, 452 B.
    FeMINA naturale est uocabulum, II, 894 B. Naturalis uocabuli generale, mulier, ibid. Femina una tantum de costis Adam fingitur, ad ostensionem unitatis matrimonii, II, 920 B. Continentia laboriosior in feminis, II, 903 B. Feminam saluis oculis intuetur Christianus, I, 511 A. Modestia feminarum concidit, I, 301, sqq. Matronis diuitibus nomine suo inflatis sordent ecclesie, I, 1301 A. Inter matronas et lupas nullum discrimen, II, 1044 uid. uINUM. Habitus mulieris duplicem speciem circumfert, I, 1309 A. In luxum feminarum inuehitur, I, 1221, sqq., II, 1309. In Deum peccant femine que cutem medicaminibus ungunt, genas rubore maculant, oculos fuligine collinunt, I, 1325 A. Creatorem reprehendunt cum emendant, cum adiiciunt, ibid. A diabolo sunt ista additamenta, ibid. uid. DECOR, MULIER.
    Femine multe, et quidem clarissime, Christo adheserant, II, 703. A prefectis ethnicis defense contra furentem populum, ibid.
    FeNORIS abundantia usura est, II, 398 C.
    FeTUS in utero quando animetur, II, 691 A, B, 693, sqq.
    FORCULUS deus a foribus, I, 680 C; II, 97 B, 142 B.
    FORMAM fidelis non expostulat, I, 1319 B. Forme laude frui et de bono corporis gloriari an liceat, ibid. Ubi pudicitia, ibi uana pulchritudo, et cur, ibid. Maritus fidelis decorem forme non exigit, gentilis non credit, I, 1320 C. Forme proprie prestigie, I, 1325 A. Lenocinia forme numquam non prostituto corpori coniuncta et debita, etiam Scripture suggerunt, I, 1330 B. uid. DECOR, MULIER.
    FORMOSITATEM et datam extendunt mulieres, et non datam conquirunt, I, 1319 B.
    FORNICATIO, quantum delictum, II, 987.
    FORMICAE stabula, II, 261 B. Formicis, culicibus et tineis an desint pulmones et arterie, II, 703 A.
    FORTES in tormentis uiri, statuis, imaginibus et titulis donati, I, 534 A.
    FORTUNA Barbata, I, 601 A.
    FORTUNAE muliebri dee coronam non imponebat, nisi uniuira, II, 952 C.
    FRATRES, Christiani, I, 471 A. Fraternitatis appellatio, I, 471 A; II, 32 B, 891 A.
    FORUM olitorium tributo locatum, I, 345 A.
    FRONTE  crucem signabant Christiani, II, 80 A.
     FRUCTUS quomodo efformentur, II, 890 A. uid. FLOS, FRUMENTUM, GRANUM.
    FRUGALITAS seculum spernit, I, 1288 A. uid. ABSTINENTIA.
    FRUMENTI grani mira descriptio, II, 871 A, B.
    FUGA Apostolis licuit, non nobis, II, 109 A. Fuge preceptum temporale apud Apostolos, II, 140 A. Hoc preceptum suam habuit rationem, II, 140. B, C.
    FULMINE qui de celo tangitur saluus est, ut nullo iam igne decinerescat, I, 527 sqq. uid. TONITRUA.
    FUSCIANUS Urbis prefectus, I, 582 A. Eius sententia in nebulonem patrem lata, ibid.
    FUTURA interdum pro iam transactis enuntiantur in Prophetis, II, 326 B.

G
    GAIANA heresis, uid. CAIANA.
    GABINIUS et Piso consules, sed non christiani, deos plures eiecerunt, I, 305 A.
    GALBA mensibus septem et diebus sex regnauit, II, 616 A. Alienos seruos non manu misit, facilius liberos soluturus, II, 478 B.
    GALLIARUM diuerse nationes Christo iam subdite, II, 610 C.
    Galli Mercurio immolabant, I, 316 A. Gallici uultus, uel muli, I, 1281 B. Galle et Germane mulieres croceo capillo, I, 1322 A. Illarum pulchritudini inuidebant Africane, ibid.
    GALLI, Cybelis sacerdotes, genitalia sibi prosecabant, lacertos lancinabant, I, 413 A, 425, sqq.
    GALLINA de suo parit, II, 557 A.
    GALLOGRAECI a Gallis orti, I, 316 D.
    GANYMEDES, I, 606 A. uid. et I, 600 B.
    GARAMANTUM penne, II, 903 A.
    GEHENNA est ignis arcani subterraneus ad penam thesaurus, I, 520 A, 1247 B. Perpetua est, ibid. Gehennam exomologesis extinguit, ibid.
    GEMMAE unde, I, 1310 B. Cum auro superbiam iungunt, ibid. Gemmis cerauniis non est ideo ignita substantia quod coruscent rutilato rubore, II, 660 B.
    GENERALITER dictum, intelligamus cum quid etiam specialiter interpretari capit, I, 635 A. uid. GENUS.
    GENIUS nomen demonum, I, 447 B.; II, 718 A. Genii sub potestate erant Christianorum, I, 447 B.
    Genius imperatoris, I, 447 B, 583 A, B. Per quem iurabant ethnici, numquam uero Christiani, ibid. I, 700 A.
    GENTILES cultores plurime diuinitatis, II, 170 A. Gentilium querele aduersus Christianos, I, 261, sqq. uid. CHRISTIANI, ETHNICI. Cur gentibus legem non dederit Deus sicut Iudeis, II, 599.
    GENTI cuique propria loquela, sed materia loquele communis, I, 618 B. Omnium gentium una anima, uaria uox, unus spiritus, uarius sonus, ibid. A.
    GENERI quod attributum est, etiam in speciem redundat, I, 1203 B.
    Generis humani quodammodo fontes Cain, Abel, Seth, II, 583 A. Humani generis exuberantia, II, 699 C. Publicis calamitatibus minoratur, II, 700 B. uid. HOMO.
    GENUFLEXIONES prohibite die dominico et a Pascha ad Pentecosten II, 79, sqq. Quidam non genuflectebant in sabbatis, I, 1191 A. Christum contrectat, Christum exorat, qui ad fratres genua sua protendit, I, 1245 B.
    GERMANI limites suos transgredi non sinuntur, II, 611 B. Christo iam erant subditi, ibid. Germanorum cirri, II, 903 B. Germanici baiuli, I, 1281 B. Marci Aurelii Germanica expeditio, I, 295 A, 703 C. uid. GALLI.
    GERYON, II, 579 A. Ter unus, II, 1041 B.
    GETULORUM gens non excedit fines suos, II, 611 B. uarii populi gentis huius Christi iugum subierant, II, 610 C.
    GIGANTUM antiquissina cadauera deuorata non sunt, quorum crates adhuc supersunt, II, 854 B.
    GLADIATORES, I, 620 A. Eorum magistri et prepositi, ibid. Maledicuntur a Christo, I, 1254 A. Innocentes in ludum ueniunt, ut publice uoluptatis hostie fiant, 651 B. Gladiatorum spectacula ab ethnicis laudabantur, I, 584 B. Ad homicidium flagellis et uirgis compellebantur inuiti, I, 653 B. Feras hominum sanguine et carne saginatas deuorabant, I, 322 A, 584 B, C. Bibebant aliorum a se interfectorum sanguinem, I, 323 A.
    GLORIA omnis uana et stuporata, I, 1320 A. uane glorie uis quanta, II, 1042 B, sq. Gloriari in carne, quid, I, 1320 A. Glorie cupiditas ad dura inducit, I, 626 A. Nihil perosius gloria, II, 911 A. Piis nullum glorie studium, quia gloria exaltationis ingenium est, I, 1319 C. Illicitum est gloria eis quorum probatio in crucis humiliatione constat, II, 908 A.
    GNOSTICI ex ualentinianis orti, II, 594 A. Quando  erumpant, II, 123 A. Reprobant martyria, ibid. Gnosticorum heretica semina, II, 678 A.
    GOMORRHAE et Sodome olet adhuc incendio tellus, I, 482 sq. Eius poma cinerescunt, I, 453 A.
    GRACCHI obscena omnia, II, 1031 A.
    GRACULUS Aesopi, II, 562 B.
    GRAECI sapientiam suam non Dei, querunt, II, 481 C. Grecorum philosophorum dii, II, 260 B. Grecorum fingendis simulacris ingenia, I, 430 A. Per eos palestre studia ad Romanos translata, II, 1040 A. Pellendos ab Urbe censebat senex Cato, II, 1039 B.
    Greca mulier quinionem enixa filiorum, II, 656 A. uid. ATTICA.
    GRAECIA Phrygie debellatrix in Troiano bello, I, 425 A. A Romanis subacta, ibid. Per Greciam et quasdam barbarias eius, plures ecclesie, II, 890 B.
    GRAMMATICI ab Aristarcho nuncupati, I, 282 A. Illis Paulus silentium imponit, II, 786 A.
    GRANUM seritur sine folliculi ueste, sine fundamento spice, sine munimento ariste, sine superbia culmi, II, 871 B. Grana corrumpuntur in terra, ibid. A. Grano unicuique Deus dat corpus prout uult, ibid. uid. FRUCTUS.
    GRATIA diuina, potentior natura, habet in nobis subiacentem sibi liberam arbitrii potestatem, II, 685 A.
    GREX Domini, ecclesie populus, et pastor bonus Christus, II, 992 A.
    GULA a primordio homicida in Adam, II, 958 A. Per edacitatem salacitas transit, II, 953 B. Gule comites, libido et luxuria, II, 953 B, 977 B. Nulla gule temperantia in fame, II, 282 A.
    Gula Cesarum, I, 298 sqq.
    GYMNASIA, I, 661 B.
    GYMNICAS ARTES prodierunt Castorum et Herculum et Mercuriorum discipline, I, 664 B.
    GYMNOSOPHISTAE Indorum, II, 260 C. Que adorent numina, ibid.

H
    HADRIANUS imperator, curiositatum  omnium explorator, I, 296 A. Magicis artibus omnino deditus, ibid. sqq. Nullam in Christianos legem tulit, ibid.
    HAERESIS etymologia, II, 18 A, B. Heresis omnis a sapientie professoribus, II, 260 B. Hereses a philosophia subornantur, II, 19 A. Ex subtiloquentie uiribus et philosophie regulis constant omnes, II, 521 B. Ab idololatria non distant, cum et auctoritatis et operis eiusdem sint cuius et idololatria, II, 55 B. Non minus ab unitate diuellunt quam schismata et dissensiones, II, 17 B. Heresis erit quodcumque aduersus ueritatem sapit, etiam uetus consuetudo, II, 889 A. Heresis humane temeritatis negotium, II, 366 B. Mortem eternam et maioris ignis ardorem inferunt hereses, II, 13 B. Inter opera carnalia Paulus eas numerat, II, 18 A. Apostolus omnes hereses nominauit suo tempore cognitas, II, 47 B.
    Heresin nouam quidam ex alphabeto greco componebant, II, 70 A.
    Hereses cur esse oporteat, II, 17 A. Quantum ualeant hereses, et apud quos, II, 13 B. Apud eos multum ualent qui in fide parum aut nichil ualent, II, 14 A. uane et inconsiderate plerique hoc ipso scandalizantur, quod tantum hereses ualeant, II, 12 D, sq. Quare, ibid. Hereses omnes, inspecte in multis cum auctoribus suis, dissentientes penitus deprehenduntur, II, 58 A. Sine Scripturis esse non possunt, II, 51 A, 53 A, 886 B. Existere non possent si non et perperam Scripture intelligi possent, II, 850 B. Ipse Scripture sic sunt ex Dei uoluntate disposite, ut hereticis materias subministrarent, II, 53 A. Hereses non tam nouitas quam ueritas reuincit, II, 889 A.
    HAERETICI de philosophorum semine orti, I, 519 A; II, 19 A, 204 C. Apud hereticos et philosophos eadem materia uolutatur, II, 19 B. Scripturam sacram ad philosophorum sententias adulterarunt, I, 519 A. Corrumpunt Scripturas, II, 30 A. Non syllabas tantum, sed paginas totas deleuerunt, II, 515 D. De Scripturis solis questiones suas sistunt, II, 799 B. Apud eos est argumentandi libido, II, 780 B. Eorum argutie et subtilitates simplicium communium uerborum torquent in questionem, II, 222 A. Semper nudas aut simplices uoces, coniecturis quo uolunt rapiunt, aut rursus conditionales et rationales simplicitatis conditione dissoluant, II, 404 C. Hereticis mos est simplicia queque torquere, II, 214 A. Pios prouocant ad rhetoricandum et philosophandum, II, 801 A. Ex conscientia infirmitatis numquam ordinate sua proponunt, II, 797 A. Cum hereticis quomodo ineunda disputatio, I, 797 A, B. Non est cum eis pugnandum ex Scripturis, III, 29 A. Non sunt admittendi ad ineundam de Scripturis  prouocationem, quos sine Scripturis probamus ad Scripturas non pertinere, II, 31 A, 51 A. Ibi enim nulla uictoria aut par incerte II, 31, A.
    Heretici ueritatis inimici, II, 27 B. Ad unius ueritatis expugnationem conspirant, II, 56 B. Ipsorum opus de ueritatis destructione uenit, II, 57 B. Apud hereticos omnia extranea et aduersa nostre ueritati, ad quos uetamur accedere, II, 25 B. Hereticorum omnium proprium, quid, II, 179 B. Apud ipsos fere non sunt schismata, et quare, II, 57 B. De arbitrio suo fidem innouant, II, 58 A Credendo non credunt, II, 780 A. Eorum doctrina cum doctrina Apostolorum non concordat, II, 45. Nuptias auferunt, II, 930 C. Negant Deum timendum, II, 58. Nullus tamen hereticus, preter Marcionem, de Deo creatore uniuersorum controuersiam mouit, II, 47 A. Heretici plerique nec ecclesias habent; sine matre, sine sede, orba fide, extorres sibi late uagantur, II, 58 A. Episcoporum successiones a Christo non possunt ostendere, II, 45 A. Christiani non sunt, II, 28 A; nec esse possunt, II, 51 A. Amisso Christi nomine, induunt sectarum suarum uocabula, ibid.
    Hereticorum conuersatio describitur, II, 56. Horum commercia cum magis quamplurimis, cum circulatoribus, cum astrologis, cum philosophis, curiositati scilicet deditis, II, 58 B. Quid distet inter ethnicum et hereticum, II, 780 A. Non ethnicos conuertere, sed Christianos euertere nituntur, II, 57 B. Omnes tument, omnes scientiam pollicentur, II, 56 B. Nusquam facilius in muniis et sacris ordinibus proficitur, quam in castris rebellium, II, 57 A. Presidibus suis reuerentiam nesciunt, II, 57 B. Omnia hereticis libera et soluta, II, 58 B. Cur sibi damnati, II, 18 B. Eos ad officium compelli, non induci, dignum est, II, 125 B.
    Heretici Iudaismi, II, 61 A.
    HAMAXOBII instabiles, II, 247 B.
    HAMMON pastor ouium, II, 1038 B.
    HANNIBAL, uid. CANNENSIS.
    HARPOCRATES cum suo cynephalo, I, 305 A. Expulsus ex curia deorum, euerse eius are et statue, ac postea restitute, I, 305 A, 573 B.
    HARPOCRATION scriptor, industria hederatus, II, 85 B.
    HEBION, uid. EBION.
    HEBRAEI iure auferunt uasa aurea et argentea ab Aegyptiis, II, 308 sq. Eorum Hebree litere et eloquium a LXX interpretibus in grecum stylum translate, I, 380 A.
    HEDERA ad superna conatur et, nullo preeunte, suspenditur, II, 681 B. Mauult parietibus inuehi textili sylua, quam humi teri uoluntaria iniuria, ibid. Hedere natura cerebrum ab heluco defensare, II, 85 B.
    HEGEMONICON quid philosophis appelletur, II, 814 A.
    HELENAM suam Tyriam Simon hereticus de lupanari eruit, II, 708 B, sq. Eamdem esse dicebat cum Helena Priamo exitiosissima, ibid.
    HELIAS noui Testamenti consummator et populi Iudaici aliquando reformator, II, 413 B. Helias nondum resurrectione dispunctus, II, 735 A, 881 A. Helias non ex decessione uite, sed ex translatione uenturus est. II, 711 B. Nec corpori restituendus, de quo non est exemptus, sed mundo reddendus, de quo est translatus, ibid. Non ex postliminio uite, sed ex supplemento prophetie, ibid. Idem et ipse et sui nominis et sui hominis, ibid. uid. ENOCH.
    Helie spiritus in Heliseo representatus Heliam excipere, II, 636 A.
    HERACLEON hereticus paria sensit cum ualentino, II, 69 C, 546 B.
    HERACLIDES scriptor, II, 740 B, 788 A.
    HERACLIDES Pacticus lumen esse anime substantiam contendit, II, 660 B.
    HERACLITUS, tenebrosus ille, II, 318 A, 651 A; substantiam anime erem esse docet, II, 660 B, et ex igne constare, II, 653 B; quem pro deo habebat, II, 19 B, 260 B, 517 A. Anime tuetur unitatem, II, 669 A. Intrinsecus agitari putat anime principale, II, 671 B. Quid de eius terminis sentiret, II, 651 A.
    Heracliti meror, II, 651 A. Bubulo stercore se oblitum exussit, I, 625 B.
    HERBARUM ingenia traduxerunt angeli desertores, I, 1306 A.
    HERCULES tres famelici, I, 358 A. Tres irrisi, comedia, ibid.
    Hercules nunc populum capite prefert, nunc oleastrum, nunc apium, II, 85 B. Hercules in Omphale femina, et Omphales in Hercule prostituebatur, I, 605 B; II, 1011 B, sq. Ad inferos descendisse fingebatur, I, 605 B. Ob amissum puerum deseruit Argonautarum militiam, ibid. Uxoris sue lasciue uenenis circumuentus, se uiuum combussit, I, 605 C. Oeteis ignibus crematur, I, 355 A. uiuus ardens in  scena representatus, I, 576 A. A Diogene  irrisus est, I, 355 A. uid. DECIMA.
    Herculea posteritas, II, 1035 B.
    HERMAS, cuius scriptura Pastor inscribitur, II, 1000 B, C, 1021 A. Apocryphus is liber ibid.
    HERMATELES auctor, I, 640 A.
    HERMIAS Aristoteli familiaris, I, 512 A, B. Loco suo ab illo expulsus, ibid.
    HERMIPPUS auctor, II, 729 A.
    HERMIPPUS Beritensis, II, 729 sq.
    HERMOGENIS indoles et uita, II, 197, sq. Solitus erat plures ducere uxores, quam pingere, II, 951 B. Peruertit uias Domini, II, 45 B.
    Hermogenes duos deos infert, II, 201 B. Mendacem facit Deum, II, 202 A, B. Negat Deum potuisse aliquid ex semetipso facere, II, 198 B, 205 A, B. Docet materiam fuisse Deo necessariam ad opera mundi, II, 216. Qui Deus ex ea preexistente mundum confecerit, II, 204 B. Materiam innatam introducit, Deo nato eam comparat, II, 46 B, 198, sqq. Malam esse materiam ait, II, 208 A, B. Corporalem et incorpoream illam facit, II, 229 C, sq. Per terre nomen  materiam intelligit, I, 218. Eius recta ratio comperit tertium aliquod inter corporale et incorporale, II, 230 A. Expugnat quorumdam argumentationes dicentium, mala fuisse necessaria ad illuminationem bonorum ex contrariis intelligendorum, II, 210 C. Presumpsit anime censum ex materie potius suggestu, quam ex Dei afflatu constitisse, II, 646 C, 664 B.
    HERMONIAE in Macedonia oraculum, II, 730 A.
    HERMOTIMO Clazomenii mortuo templum contulerunt, II, 649 B. Hermotimum se retro fuisse Pythagoras scripsit, II, 698 A. Hermotimi anima profecta de corpore, II, 649 B, 698 A, 702 A, 705 A.
    HERODES rex fuit Assyriorum, II, 339 C. Cur Ioannem occiderit, II, 443 B, C, sq.
    HERODIANI Christum fuisse Herodem aiebant, II, 61 A.
    HERODOTUS historicus, II, 740 B. Posterior Charoni Lampsaceno, II, 727 A.
    HEROPHILUS, medicus aut lanius, sexcentos exsecuit, ut naturam scrutaretur, II, 662 A, 692 A. Circa cerebri fundamentum anime sedem ponebat, II, 670 B, sq.
    HESIODI Pandora, II, 84 C, 562 B.
    HETRURIA a Lydis occupata, I, 636 A. Prima ritus superstitionum religionis nomina instituit, ibid.
    Hetrusce corone, II, 95 B.
    HICESIUS medicus, et nature et artis sue preuaricator, II, 691 A. Pueris iam natis animam super ducebat ex eris frigidi pulsu, II, 692 A.
    HIERA insula pessum abiit, I, 480 A.
    HIEREMIAS propheta lapidatur, II, 137 B.
    HIERICHO licet sabbato expugnata, II, 309 B. Quomodo capta, II, 606 B.
    HIEROGLYPHI. uid. OBELISCUS.
    HIEROPHANTES, I, 313 A; II, 260 C.
    HIEROMUS. uid. IROMUS.
    HIERUSALEM matrix religionum et fons salutis, II, 447 C.
    HILARIANUS prefectus, I, 701 A.
    HIMAEREA mulier Dionysii Siculi tyrannidem somniauit, II, 728 A.
    HIPPARCHUS animam ex igne constare dixit, II, 663 A.
    HIPPIAS, dum ciuitati insidias parat, occiditur, I, 513 A.
    Neptunus appellatus, I, 641 A.
    HIPPO, siue Hippona et Epona, ab ethnicis colebatur, I, 365 A, 577 D.
    HIPPOCRATES animam in cerebro cubare scripsit, II, 671 B.
    HIPPON animam ex aqua constare dixit, II, 653 A.
    HIRCI duo in ueteri Lege quid significarent, II, 640 B, C. Hirci sacrificium, I, 418 A.
    HIRUNDO, si excecauit pullos suos, nouit illos oculare rursus de sua caledonia, I, 1248 A.
    HISPANIARUM omnes termini in Christum iam credebant, II, 610 C.
    HISTORIAE sacre ab ipsus mundi natalibus patescunt, protane ab Assyriis, II, 1035 A.
    Historie Romane quante, I, 571 B.
    HISTORICI primi Romanorum recentiores extremis prophetis, I, 387 A.
    HISTRIO flagitiosus et ignominiosus representat cuiuslibet dei imaginem, I, 360 A, 576 B. Histrionum littere, I, 358 A. Deorum feditatem designant, I, 359 A, 576 B. Phetonem de celo detractum representabant, ibid.
    HOMERUS pauum se meminerat, Ennio testante, II, 707 A, 796 A. Duas portas somniis diuisit, corneam ueritatis, fallacie eburneam, II, 726 C. Quantum deos ludificauerit, I, 575 B. Diuinam maiestatem humana conditione tractauit, ibid. Homerice pietatis industria, II, 745 B.
    HOMEROCENTONAS uocare solent qui de carminibus Homeri  propria opera more centonario, ex multis hinc inde compositis in unum sarciunt corpus, II, 53 A.
    HOMICIDARUM crudelis pena, I, 653 B. Ethnici homicide aqua se tingebant in impunitatem sui sceleris, I, 1205 A.
    HOMICIDII species omnis uno uerbo prohibita: Non occides, I, 632 B. Omne homicidium extra syluam latrocinium est, II, 986 C. Homicidii festinatio est prohibere nasci, I, 319 A. Homicidii uindicta quanta apud homines, II, 706 B.
    HOMO animal rationale, II, 160 B. Omnium gentium unus homo nomen est, I, 618 A. Factura est Creatoris, I, 514 C. Ex nichilo a Deo creatus, I, 524 A. Quomodo a Deo figuratus, II, 82 A. B. Homo figmentum primo, deinde totus, II, 802 A. Hominis figurandi opus sociantibus aquis absolutum est de terrena materia, I, 1202 B. Recogitet homo suam originem, I, 523 A. Ex duplici substantia est confectus, II, 452 B, 850 C. Tam corpus homo quam et anima, II, 841 A. Homo nichil aliud quam caro, II, 275 B. Proprie caro dicitur, II, 802 A. uid. ANIMA, CARO, CORPUS. Homo in hoc ab ipso Deo exstructus est, ut Dominus esse posset, dum fit a Domino, II, 801 C. Omnia famula sunt homini, I, 1256 B; II, 707 B. Hominis creationis pulchra descriptio, II, 802 B, C. Creatio hominis, secundum demiurgum, II, 578 A. Quodcumque limus exprimebatur, Christus cogitabatur homo futurus, ibid. Homo Deo mixtus Christus, II, 780 A. Homo ad imaginem Dei Filii creatus, qui homo futurus erat certior et uerior, II, 168 A. Ad similitudinem Filii et Spiritus confectus, ibid. Ad imaginem Dei factus, id est Christi, II, 802 B, C. Non in lineis corporalibus, sed in arbitrii libertate et potestate, ad imaginem Dei factus homo, II, 290 B.
    Homo non in mortem institutus a Deo, qui illum cupit in uitam restitutum, II, 294 A. Si non deliquisset homo, optimum solummodo Deum nosset, I, 812 B. uid. ADAM. Dignus erat ut Deum cognosceret, II, 291 A, B. Dignior est predicator Christi quam Satan, II, 373 B. Cur terre datus sit et ab oculis Dei eiectus, I, 1257 C. Non natura in bonum dispositus est, sed institutione, II, 291 C. Nihil homini magis necessarium quam cura in Deum uerum, II, 285 A. Quod homini proficit, Deo seruit, I, 1230 A. Omnis substantia eius saluti destinata, II, 863 B.
    Homo interior apud Paulum, quis, II, 661 A, 850 C. Homo interior et exterior, dupliciter unus, II, 661 A. Per hominis exterioris ministeria, interiori homini ministrantia, fructus munerum diuinorum ad animam deducuntur a sensibus, II, 82 B. Hominem ipsum diuersitas temperauit, tam in corpore quam in sensu, II, 264 C. uid. GENUS. Substantia angelica hominibus repromissa, I, 1307 A. Homo dominus omnium uiuentium et resurgentium, titulo Pythie, I, 525 A.
    Homines rudes erant tempore Saturni, I, 331 A. Quinam hominis carne uescebantur, I, 313 A. Eius substantiam quidam horrendo crimine deglutiebant, I, 323 A. Diis suis homines immolabant Afri, Galli et Romani, I, 314 B, 316, sq. Ubi et quamdiu, ibid.
    HORAE tres, ut insigniores in rebus humanis, que diem distribuunt, que negotia distinguunt, que publice resonant, solemniores erant in diuinis orationibus, I, 1192 A, B; II, 966 C, B. Horam nonam obseruauit Petrus, ex usu ueteri, II, 966 C.
    HORON, eon ualentinianorum, II, 565 A, 577 A.
    HORTENSUS orator primus, pauum cibi gratia potuit occidere, II, 1048 B.
    HOSPITALITATIS contesseratio apud Christianos, I, 1295 A; II, 32 B.
    HOSTANES, II, 747 B.
    HOSTIA Dei cor contribulatum, II, 608 B. Hostias enectas, tabidosas, scabiosas immolabant ethnici, I, 349 A. uid. SACRIFICIUM.
    HOSTIA dea Sutridorum, I, 421 A.
    HOSTII sacrilege uenustates, I, 358 A, 576 B. Eius comedie, ibid.
    HOSTILIUS Pauorem deum inuenit, II, 266 C.
    HUMANAE conditionis contemplatio, I, 626 C, sq. uid. HOMO.
    HUMILIS nemo nisi patiens, I, 1267 A. Sicut paruulos esse debere docet Christus qui semper maiores uelint esse, II, 417 A.
    HUMILITATEM profitentur Christiani, I, 1326 B. Humilitatem anime sue inuictus castigatione quidam Deo immolant, I, 1327 A. Nihil est Deo carius humilitate, II, 911 A.
    HYAENAE sexus annalis est, marem et feminam alternat, II, 1037 A.
    HYDRA ab Hercule superata, II, 1042 A. Illius sanguinis usus, ibid.
    HYDROPHOBI, qui, I, 1205 B.
    HYEMS quodammodo obdurat animas, II, 732 B.
    HYPOCRISIN Deus omnem damnat, I, 655 B.
    HYPOCRITARUM amicitia cum diabolo est, I, 1236 A. Illorum penitentia numquam, ibid.
    HYPSOMA solis, et eius domicilium, I, 701 B.

 I
    IAO, uox ualentianis usitata, II, 565 A.
    IBIS, dea Aegyptiorum, II, 302 A.
    Christus, nos pisculi in aqua nati sumus, I, 1198 A.
    IDEAE Platonis. uid. PLATO.
    IDIOTAE, maior semper credentium pars, II, 157 C.
    IDOLOLATRIA, principale crimen generis humani, summus seculi reatus, tota caussa iudicii, I, 663 B. Soror mechie, II, 129 A. Scripture sacre stupri et fornicationis utuntur uocabulo in exprobratione idololatrie, I, 663 C. Parentationis est species, I, 645 A. Caput iniustitie, I, 664 A. Idololatrie et heresis affinitas, II, 55 B. Ex rebus Dei constat, I, 1313 A. Omnis idololatria, in homines est cultura, I, 683 A. Omnia colit humanus error, preter ipsum uniuersorum Conditorem, I, 666 A. Solemnitas eius nulla sine ambitione cultus et ornatus, I, 663 D. Apud ethnicos ars nulla, nulla professio aut negotiatio carere potest titulo idololatrie, I, 677 B. Idololatriam nec impune faciet Christianus, et cur, I, 1313 A.
    Idololatrie crimini Iudei perpetuo fuerunt dediti, II, 598 B.
    Idololatria secunda, magia, II, 748 A.
    IDOLUM aliquamdiu retro non erat, I, 664 D. Idoli nomen unde, I, 665 A. Idolorum mortuorum nomina nichil sunt, sicut nec ipsa simulacra eorum, I, 643 B. Idolum tam fieri quam coli prohibet Deus, I, 665 B. Nihil eo immundius, II, 90 A. In idolis mortuorum demonia consistunt, I, 645 A. Totum seculum idolis repleuerant Satanas et angeli eius, I, 640 B. uid. LUDIMAGISTER, SIMULACRA.
    IGNIS anima mundi, iuxta uarronem, I, 589 A. Ignis duplex, unus hominibus communis, alter de celo, I, 527 A. Ignis iudicio Dei apparens, ibid. Ignes super menia Carthaginis pependerunt per noctem, I, 701 B. Ignium imbres in Sodomam, II, 1034 A. Ignis summa pena, I, 625 A.
    Ignis eterni testimonium, I, 528 A. Ex ipsa natura sua habet diuinam subministrationem incorruptibilitatis, I, 527 A. Ignis illius erit similitudo cuius et ueritas, II, 435 A. Confirmatur comparatione ignis quo Aethna et uesuuius semper ardent, I, 527 A. Igne eterno cruciabuntur improbi et impii homines, I, 520 A, 1284 A.
    IGNORANTIA non semper excusat, sed magis onerat quandoque isto uitio laborantem, I, 261, sq. Ignorare melius est, ne quod non debeas noris, II, 27 B. Prestat per Deum nescire, quia non reuelauit, quam per hominem scire, quia presumperit, II, 648 B. Quidam malunt nescire, quia iam oderunt, I, 265 A. Ethnici, aliunde curiosissimi, solam Christi religionem ignorare affectabant, I, 261, sqq.
    IMAGO quibus differat a ueritate, II, 295 A. Imaginem in omnibus ueritas antecedit, II, 41 B. Imago in effigie, similitudo in eternitate censetur, I, 1206 A. Etsi figmentum ueritatis in imagine est, imago ipsa in ueritate est sui, II, 837 C.
    Imago Dei homo, id est spiritus, Deus enim spiritus, II, 295 A. Imago et similitudo Dei continetur arbitrii sui libertate et potestate, II, 290 B, sq. In homine censenda est imago Dei, quod eosdem motus et sensus habeat humanus animus quos et Deus, licet non tales quales Deus, II, 304 A. Imaginem suam a diabolo captam Deus emula operatione recuperauit, II, 782 B.
    Imaginum usus non condemnatus a Tertulliano, I, 667 B, C. Aenei serpentis et Cherubim aliasque imagines probauit, ibid. Boni pastoris imago in sacro calice depicta, II, 1000 A. Cur imagines olim Iudeis prohibuerit Deus, II, 310 A, B. Imagines et simulacra deorum reiicienda, I, 430 A. Nullum animal in idololatrem figuratum est: quod in arca non fuit, in Ecclesia non sit, I, 696 B.
    Imaginibus donati uiri fortes in tormentis, I, 524 A.
    IMBRES continui Carthagine omnia perdiderunt , I, 701 A. Celestes imbres expiauit Achamoth, II, 568 A. uid. PLUuIA.
    IMMUNDITIAE mundi, libidines hominum, I, 622 A.
    Immundum quid inuenientes Christiani flatu expuebant, I, 1296 A.
    IMPATIENTIA quantos casus incursare consueuerit, I, 1265 B. Eius incunabula, I, 1257 A. Eius natales in ipso diabolo, I, 1256 B. Que sint impatientie causse, I, 1260, sqq. Eius stimulus summus, ultionis libido, II, 722 B. Impatientie omne peccatum adscribendum, I, 1258 B. Impatientie et malitia inter se conspirant, I, 1257 A. Per impatientiam perierunt primi parentes, I, 1257 B. Ante Christum, impatientia occasionibus Legis fruebatur, I, 1260 A. Impatientie uenena amputanda, I, 1267 B. Impatientiam adhibere est gentilium in omnibus detrimentis, I, 1261 C. Solius Dei impatientes uiuunt gentiles, I, 1274 A.
    IMPERATOR, solo Deo minor, I, 448 A. A Deo secundus, I, 700 A. Grande hoc nomen, et cur, I, 449 A. Inde imperatoris potestas unde spiritus et uita, I, 441, sq. Nisi homo  sit, non est imperator, I, 449 A. A Deo est constitutus, I, 448 B. Deum uerum sibi propitium pre ceteris malunt imperatores, I, 441 A.
    Imperatoribus nuntiabant prouinciarum rectores quidquid noui apud ipsos contigerat, I, 290 B, 403 A. Que eis debita pietas, religio et fides, I, 460 A. Romana fides in imperatores, que, I, 583 B. Illos a Deo electos fuisse Christiani credebant, I, 448 B, 700 A. Debitam fidem quomodo eis prestabant, I, 460 A, B. Illos sincere honorabant, et quomodo, I, 448 B, 700 A. Pro illorum salute Deum deprecabantur, I, 433, 700 A, B. Sed numquam sacrificare uoluerunt, I, 436 A. Illorum salus, augustior omnibus geniis, I, 447 B, a falsis diis nec petenda nec exspectanda, I, 440 A. Per eorum genium ethnici iurabant, I, 583 B. Sed constanter id Christiani recusabant, I, 447 B. Deos illos appellare nefas putabant, I, 441, sqq., 585 C. Per salutem eorum iurabant, I, 447 B; etiam contra liberos et coniuges ethnici, I, 599 A.
    Imperatoribus suis et mortuis et uiuentibus eumdem ac diis honorem detulerunt ethnici, I, 347 A. Illos deos uocabant, I, 583 B. Quanta impietate id contestarentur, I, 489 A. Malebant imperatores uiuere quam dii fieri, I, 585 C. Ante apotheosin deos dicere maledictum erat, I, 451 B. Ethnici magis imperatores quam deos timebant, I, 437 A. Mortuorum et uiuentium tamquam deorum simulacra in templis posita et honorata, I, 347 A, 576, sq., 665, sqq. Triumphantes monebantur sue infirmitatis, I, 449 A. Erant deorum domini, I, 347 A.
    Imperatorum solemnia, et uota, et gaudia celebrata, I, 452 B; initio mensis et anni, I, 1298 A. Quam nefario cultu ethnici ea celebrarent, I, 452 B; focos et toros in publicum educendo, uictim epulando, ibid.; ciuitatem taberne habitu abolefaciendo, uinum lutum cogendo, ibid.; cateruatim cursitando ad iniurias et libidinis illecebras, ibid.; laureis postes obumbrando, I, 453 A; lucernis diem infringendo, ibid. Imperatores contumeliis et famosis libellis uexati, I, 583 B. In palatio suo occisi, ibid.
    IMPERIUM Romanorum tamdiu stabit, quamdiu seculum stabit, I, 700 A. uid. ROMANI.
    IMPUDICITIA non excusatur ob infirmitatem carnis, II, 951 A. Consistorium impudicitie theatrum, I, 649 A.
    INACHUS Mosi ceuus, I, 386 A.
    INCANTATIONUM uires prouulgauerunt mali angeli, I, 1306 A.
    INCOMMODA minora sunt premiis suis, II, 852 A.
    INCORPORALE nichil est, nisi quod non est, II, 774 B. uid. CORPUS.
    INCREDULITAS miratur, non credit, I, 1201 B. Misera incredulitas que denegat Deo suas proprietates, ibid. A.
    INDICUM mare conchas profert, I, 1311 A.
    Indorum gymnosophiste, I, 260 C.
    INDIGNATIO rationalis est que ex affectu discipline est, II, 673 C.
    INEDIA semper meroris sequela, II, 962 C. Salutem reaccendit quam extinxerat sagina, II, 958 C.
    INFANTIS nascentis impedimenta, II, 758 C. Cur lacrymantur in uite ingressu, II, 682 A. Infantis statim ab utero matris existentis anime motus describuntur, ibid. An somnient infantes, II, 733 B. Infantes in utero trucidati, ut matris saluti consuleretur, II, 691 C, sq. Quomodo extraherentur, ibid.
    Infantes recens nati a Psammetico tradebantur nutrici elinguate, I, 570 A, B. Cur, ibid. Athenis pueri quidam mense citius eloquuntur precoci lingua, II, 685 A.
    Infantia naturaliter animosa et affectiosa, II, 682 B. Infans homo est et qui futurus est, I, 320 A. Christus, ex ore lactantium et paruulorum experiendo laudem, nec pueritiam nec infantiam hebetes pronuntiauit, II, 682 A. uid. INNOCENTES.
    Infantes in utero debellati a matribus, II, 909 B. Frigori, fami et canibus exponebantur, I, 318 A, 325 A. Precoctos eos ethnici uorabant, I, 580. Infanticide dicebantur Christiani, I, 306 A. Penes Africam Saturno immolati infantes usque ad proconsulatum Tiberii, I, 314 B. Parentes illis blandiebantur, ne lacrymantes trucidarentur, I, 316 A.
    INFERORUM locus in uisceribus terre, II, 742 B, sq. Sempiternus erit eius ignis, I, 520 A, 1284 A. uid. IGNIS. Inferorum enee sere, II, 857 B. De inferis sententia ab ethnicis non reiicienda, I, 527 A. Inferni penas qui luant, I, 335 B, sq. An omnes illuc anime compellantur, II, 742. Aliud inferi, aliud Abrahe sinus, II, 742.
    INFERIORUM dissuasio est prelatio superiorum, I, 1279 A.
    INFIRMITAS a diabolo est, I, 1164 A.
    INGENIUM ex quo producatur, II, 683 A. Ingenia expeditiora apud orientales et meridionales populos, II, 692 B.
    Ingenia diaboli, que, II, 102 B.
    INIMICI diligendi, et pro eis Deus orandus, I, 446 A. Inimicorum dilectio solorum est Christianorum, I, 698 D.
     INIQUITAS ita adhibetur, ut iustitia probetur, confundens iniquitatem, II, 104 C.
    INITIATIO, I, 312 A. Quomodo fiebat, I, 313 A. Semper initiationes profanas arcent et ab arbitris cauent, I, 309 A.
    INIURIAE patienter ferri debent, nec referri, I, 499 A. Iniurie medela, patientia, I, 1266 A. Christus non modo uicem, sed etiam ultionem, etiam recordationem et recogitationem iniurie prohibet, II, 395 B, C. uid. PATIENTIA.
    INIUSTITIAE caput, idololatria, I, 664 C.
    INNOCENTES infantes testimonium Christi sanguine litauerunt, II, 544 A.
    INNOCENTES liberare diuine competit benignitati, II, 815 A. Innocentia Christianorum, I, 496, sqq.
    INO, dea. uid. MATUTA.
    INSANOS alios in aliis uidere, II, 675 C.
    INSIGNIA dignitatum et honestorum natalium apud Romanos, que, I, 300 A, D.
    INSTITUTIO omnis rei non reprobanda, sed exorbitatio, II, 281 A.
    INSTRUMENTUM, uid. SCRIPTURA.
    INSULAE fluctibus maris aut terre motibus absorpte, I, 480 A, 571 B; II, 1034 A.
    INTELLIGERE idem est ac sentire, II, 678 C.
    INuIDIA iniquitatis, I, 260 A.
    INuISIBILIA apud Deum habent et suum corpus et suam formam, per que soli Deo uisibilia sunt, II, 162 C.
    IONES, Nelei comites, Asiam nouis urbibus instruunt, II, 1035 B.
    IRA ex impatientia, I, 1258 A.
    IRENAEUS omnium doctrinarum curiosissimus explorator, II, 548 A. Fatetur Tertullianus se ex Ireneo sumpsisse, ibid.
    IROMUS Phenix, Tyri rex, I, 387 B.
    ISAAC monogamus, II, 936 D, 952 B. Isaac lignum baiulans, Christi exitum denotauit, II, 346 A, 626 A, B. Isaac cum ligno reseruatus est, ariete oblato, II, 636 B.
    ISIS prima repertas spicas capite circumtulit, II, 86 A. Isidis linteata, I, 612 B. Isis ex curia deorum eiecta, et restituta, I, 305 A, 573 B.
    ISRAEL per impatientiam semper in Deum deliquit, I, 1259 A. Per ieiunium statim delictum deleuit, II, 962 A. uid. IUDAEI.
    ISTER fallax, II, 247 B.
    ISTHMIA, sacra Neptuni instituta, I, 644 A.
    ITALIA, primum Oenotria ac deinde Saturnia appellata, I, 330 A, 602 C. A Phrygibus fuit occupata, II, 700 A.

I
    IACOB posterioris et prelatioris populi fuit figura, II, 356 C. Cur ei promittatur primo ros celestis, deinde terrena opimitas, II, 357 A. Scala eius quid significaret, ibid. Dominum Christum uidit, ibid. B. Colluctatur cum angelo tota corporis mole, ibid. C. Manuum impositione transuersim obliquata, in se Christum figurauit, I, 1208 A.
    IALDABAOTH, eona summarium, II, 64.
    IANUARIA festa, I, 681 C, sq.
    IANUS a ianua, I, 683 C; II, 97 B. Ianus bifrons, I, 436 A. Ianus, uei Ianes, ut Salii uolunt, rex Italie, Saturnum recipit, I, 330 A.
    IEIUNIUM in Deum reuerentie opus est, II, 963 A. Quale ieiunium elegerit Dominus, II, 834 A. Christianorum ieiunia, que, et quam dura fuerint, I, 487 A; II, 954 C, sq., 971 B Non ieiunabant in dominico die, II, 79 B; neque a Pascha ad Pentecosten, II, 80 A. Quidam nec in sabbato ieiunabant, II, 973 B. Ieiunia interrupta necessitate gaudii et gratulatione salutis, I, 1227 A. Ieiunia indicta ante Baptismum, I, 1222 B, et ante concilia, II, 972 C. Episcopi uniuerse plebi ieiunia mandare assolent, II, 972. Ieiunium seu statio, usque ad nonam, II, 966; et ad uesperam, II, 967 B.
    Ieiunia non modo nature mutationem, aut periculorum auersionem, aut delictorum obliterationem, uerum etiam sacramentorum agnitionem Deo merentur, II, 963 A. Ieiuniis siccitates depulse, I, 703 C. Isrel statim ieiunio delictum deleuit, II, 962 A. Ieiuniis preces alebant Christiani, I, 1244 A. uires ieiunantium Deo, que; celum pro eiusmodi militat, II, 962 B. Ut facilius homo ad ieiunandum Deo formaretur, paucis et non gloriosis escis assuefactus est, et nichil de lautioribus esuriturus, II, 306 B.
    Ieiunium Montanistarum austerum, II, 97 B, 971.
    IERICHO. uid. HIERICHO.
    IEREMIAS. uid. HIEREMIAS.
    IERUSALEM. uid. HIERUSALEM.
    IESUS cur uocari uoluit Christus, II, 342 C. Proprium est nomen Filii Dei, Christus autem accidens. II, 193 B. Qui  uult Iesum uidere, Dauid filium credat per uirginis censum, II, 451 B. uid. CHRISTUS, FILIUS.
    IOANNES BAPTISTA, clausula Legis et Prophetarum, nec propheta, sed angelus uocatus, II, 137 B, 623 A. Tamen communis homo et quasi unus de turba, II, 402 B. Quomodo maior inter natos mulierum, II, 403. uelut limes constitutus inter uetera et noua, ad quem desineret iudaismus, et a quo inciperet christianismus, II, 441 A. Scandalizatur auditis uirtutibus Christi, II, 402 A, B. Cur ab Herode trucidatus, II, 137 B, 443, sqq. uid. BAPTISMUS.
    IOANNES, Christi discipulus dilectissimus, spado, II, 952 B. Eius laus, II, 496 B, sq. Nihil illum latuit, II, 34 B. Apocalypsis est auctor, II, 46 B, 938 C. Ecclesias Asie fundauit, II, 366 C. Cum Africanis ecclesiis contesserauit, II, 49 B. Rome in igneum oleum demersus, sed nichil passus, in insulam relegatus est, II, 49 B. In spiritu ei reuelata paradisi regio, II, 744 A. Ioannes obiit, quem in aduentum Domini remansurum frustra fuerat spes, II, 735 B.
    IOB patientia et laus, I, 1271 A. Nullam ei potuisset diabolus tentationem incutere, nisi a Deo accepisset potestatem, II, 105 A.
    IONAS, deuoratus a bellua maris, triduo post incolumis et incorruptus carne atque anima, de aluo piscis euoluitur, II, 840 A. Exemplum Dominice passionis, II, 999 C.
    IONATHAS, filius Saulis, resignati ieiunii culpam deprecatione deleuit, II, 378 A.
    IORDANIS amnis finium arbiter, II, 1034 A.
    IOSEDECH nulla omnino ueste sordida, sed semper sacerdotali fuit exornatus, nec umquam sacerdotali munere priuatus, II, 640 A.
    IOSEPH Christum figurauit, quod persecutionem a fratribus passus est, et uenumdatus in Aegyptum ob Dei gratiam, II, 346 A, 626 B. Uniiugius fuit et patre melior, II, 937 A. In Pharaonis familia fuit uenditus, a regina minus pudica desideratus et regis iussu coniectus in carcerem, I, 596 B. Expedimenta de carcere edocuit, et accepit in uxorem filiam regis Pharaonis, ibid.
    Ioseph deum habuerunt Aegyptii Serapidis nomine, I, 596 B, C.
    IOSEPH Iudeus, antiquitatum iudaicarum uernaculus uindex, I, 388 A.
    IOSUA, figura Christi, II, 343 A, B. Non fuit digamus, II, 937 A. uid. AUSES.
    IUBA rex, I, 387 B.
    IUDAM proditorem quidam defendunt, admirabilem illum et magnum esse memorantes, propter utilitatem quam humano generi contulisse iactatur, II, 65 A. Illius sperant restitutionem, II, 355 B.
    IUDAEA gens a primordio per tribus et familias et domos distributa fuit, II, 450 B.
    IUDAEI sacras Scripturas palam legebant, I, 381 A. Per Moysen Deum colere didicerunt, I, 403 B. Fontem aque in deserto inuenerunt, onagro demonstrante, I, 364 A. Regnum eorum floruit quamdiu diuinis preceptis paruerunt, I, 393 A. Derelicto Deo, idolis seruierunt, II, 598 B. Ob delicta eiecti, extra Deum esse ceperunt, II, 21 B, 393 sq. Terrena solummodo sperando, celestia amittunt, II, 833 A. Quotidie lauant, quia quotidie inquinantur, I, 1169 A, 1217 A. Iudeorum salutatio, II, 480 B.
    Iudei cur respuerint Christum, II, 329 A. Nouerant Christum promissum fuisse, I, 399 B, sqq. Negant primum eius aduentum, et secundum exspectant, I, 400 A. In aduentum Christi spem suam porrigunt, II, 610 A. Nullus ex Iudeis derelictus in hodiernum diem ex Iudeis, cuius ex stirpe possit nasci Christus, II, 634 A. Omnis uis intellectus Iudeis adempta, II, 328. Illorum corda operta et uelata, II, 499 A. Ipsi agunt ita scriptum mulctatos se sapientia et intelligentia, et oculorum et aurium fruge, I, 400 A. Meritum fuit delictum eorum, ibid. Christum innumera facientem miracula dixerunt esse magum, I, 400 A, B. uiolentis suffragiis extorserunt illum cruci affligi, ibid. A Tiberio usque ad uespasiani tempus locum penitentie habuerunt, II. 354 A. Nunc palabundi per orbem uagantur, 1, 393 sq. Dispersionem passi sunt propter Christum, conspirante sensu Scripturarum cum exitu rerum et ordinis, II, 638 B. Patriam suam saltem uestigio salutare Iudeis uetitum, et qua lege, I, 394 A.
    Iudei Christianorum inimici ex emulatione, I, 308 A. Crudelissime diuexerunt Christi discipulos, I, 403 A. Iudeus quidam perditissimus, solo detrimento cutis, circumtulit in ludis ridiculam imaginem Dei Christianorum, cum magis absurda inscriptione, ONOCHeTIS, I, 372 A, 579 B. Per dies quadraginta, tempore Seueri imperatoris, matutinis momentis in Iudea ciuitas de celo pependit, testibus etiam ethnicis, II, 356 A.
    IUDEX omnis remuneratur est causse, I, 1230 B. Potest et officio iurisdictionis sue fungi, et humanitatis meminisse, uel quia et ipse sub gladio est, I, 702 B. Inauditos si damnent  iudices, suspicionem merebuntur alicuius conscientie, nolentes audire quod auditum damnare non possent, I, 260 A.
    IUDICII prima origo unde delicti, I, 1257 B. Iudicium de rebus ignotis ferri nefas, I, 261 A. Illius certa et equissima regula est, ut nullus indefensus et inauditus condemnetur, I, 270, sqq. Eam ethnici aduersus ethnicos, et numquam aduersus Christianos sequebantur, I, 274 B, D. Iniquitas iudiciorum gentilium erga Christianos, I, 270, sqq. In iis non scelus in caussa erat, sed nomen, I, 278 A.
    Iudicium soli Deo competit, II, 103 C. Dei iudicium plenum et perfectum, et exinde perpetuum, II, 813 A. Aeternum constituit iudicium de gratis et ingratis, I, 699 A. Iudicium eius, non in compede aut pileo uersatur, sed in eternitate aut pene aut salutis, I, 1255 A.
    Iudicii extremi dies describitur, I, 660 B, C. Huic iudicio omnes homines debent se sistere, I, 523 A. Examinabuntur quelibet omnium hominum merita, I, 527 A. Et id negari non potest ab ethnicis, I, 415 A, 519 B, sq. Iudicii timor ad bonum, non ad malum confert, II, 299 C.
    IULIAE leges de maritandis ordinibus, et unde sic dicte, I, 286. uid. LEX.
    IULIUS. uid. AUGUSTUS.
    IUMENTA ethnici adorabant, I, 365 A.
    IUNO Samo nata, educata et Ioui nupta, I, 427, sq. Pati non potuit Carthaginem, quam Samo pretulerat, a Romanis subuerti, II, 427, 607 B. Eius et Minerue iudicium, I, 359, sq. Per totam hebdomadem mensa illi proponitur II, 718 A. In eris substantiam figurabatur, II, 261 A.
    Iuno Curis, seu Curetis, cur nominata, I, 421 A.
    IUPITER, Saturni filius, de crudelitate, I, 317 A. In Creta insula et Dicteo monte natus, I, 426, sq. Iouis tumulus ubi, I, 427 A. Eius nutrix, I, 426 A. Frustra fingitur permisisse Cretam patriam suam Romanis fascibus concuti, ibid.
    Iupiter christianus, quid, I, 317 A, D. Eius nomine ethnici uero Deo imprudentes acclamabant, I, 703 C.
    Iupiter squamatus, cornutus, deauratus, plumatus amator, I, 396 A. Conuersus in taurum et in cygnum, II, 760 A. In substantiam feruidam eum figurant ueteres, II, 261 A.
    Iupiter humano sanguine in ludis publicis proluitur, I, 317 A; II, 136 C. Incestum docuit, I, 325 A. Nullum Romano imperio incrementum dare potuit, I, 427 sq. Non pretulit Capitolium Crete patrie sue et nutricis sue iucundissimo odori, I, 426, sq. Tonitrua timuit, I, 334, A. Cur deus esse non possit, I, 333 A. Eius scelera, assumptis uariis figuris, I, 396 A, 575 C. sq. Sarpedonis casum deflet, I, 351 A. Fato stat, I, 428 A. Ab aliis diis lacessitus, luxurians, adulter, I, 575 C. Eius perdita libido, et uarie idcirco conuersiones, II, 760 A. Eius ignominie in theatris decantate, I, 576 B. Eius elogia ab histrionibus canebantur, I, 359 A. Testamentum eius, comedia, I, 358 A.
    Iupiter Pluuius, I, 296 A.
    Ioues seu Iupiteres trecentos uarro introduxit, I, 355, sq., 576 A.
    IURAT Deus per semetipsum, ut uel iuranti Deo credas alium deum omnino non esse, II, 315 C. O nos miserrimos, si nec iuranti Domino credimus, I, 1234 B.
    Iurare per Herculem, I, 692 A; per genios Cesarum, I, 700 A. Iurabant ethnici per genios imperatorum, I, 583 B. Per genium Cesaris iurare peius erat quam per deos, I, 575 A. Iurabant pro salute principum, contra liberos et coniuges, I, 583 B, 599 A. Christiani iurabant per imperatoris salutem, non uero per eius genium, I, 447 B.
    IURIDICINA, que, II, 1047 A, B.
    IURIS humani et naturalis potestatis est unicuique, quod putauerit colere, I, 699 A.
    Ius ciuile a Tertulliano citatum, II, 656 A.
    IUSTINUS philosophus et martyr, II, 548 A.
    IUSTITIA plenitudo est diuinitatis, exhibens Deum perfectum, et patrem et dominum, II, 300 B, C. Iustitie illum non penitet, II, 313 B. Iudex Deus iustitie sibi exigende tuendeque presidet, I, 1230 B. In eam omnem summam discipline sue sancit, ibid.
    Iustitia uiolentie uindex, II, 747 A. Illius debitum seueritas, II, 303 A. Omne caput iustitie procuratio bonitatis est, II, 299 C. Iustitie incrementa per diuersa tempora, II, 890. Quando in iniquitate perficiatur, II, 104 C.
    IUSTIFICANDI iam ex fide sine Legis ordine, II, 447 C. Mulier iustificata per penitentiam ex fide, II, 403 C.
    IUuENTA dea, I, 600 D.

L
    LABERII dicta de sententia Pythagore, I, 521 A.
    LABOR necessarius, II, 487 B.
     LAC quomodo in uberibus formetur, II, 787 A. Lactis et mellis societate suos infantat Deus, II, 262 A.
    LACEDAEMONII primi penulam ludis excogitarunt, I, 302 A. Lacedemoniorum puerorum flagellatio, I, 626 A. Laconum flagella quid profuerint, I, 533 A.
    LACONIA Pasiphae habebat oraculum, II, 730 A.
    LACRYMARUM imbrem omnem exsiccat diuina indulgentia, II, 880 A.
    LAETITIAE publice omnis est luxuria captatrix, II, 96 A.
    LAICI sunt sacerdotes, II, 922 B. Non sibi assumant episcoporum officium, I, 1218 A. Apud hereticos sacerdotalia munia obeant, II, 57 A. Ubi tres laici, ibi Ecclesia, II, 922 B.
    LAIS meretrix, I, 347 A.
    LAMECH primus duabus maritatus, tres in unam carnem effecit, II, 920 C. Per illum uim passa est institutio Dei, II, 934 C.
    LANA dea, I, 606 A.
    LANAS incoquere succis herbarum et concharum saliuis ostendit Deus, I, 1327 B.
    LANCES Sylle splendidissime, II, 706 A.
    LANGUORIBUS et uitiis medendis operatus est Christus, II, 762 C.
    LAODICE mater Seleuco regnum Asie, nondum enixa, preuidit, II, 728 A.
    LAODICENSES  Pauli epistolam inscribunt heretici que est ad Ephesios, II, 500 B, 512 B.
    LAOMEDONTIS muros exstruxit Neptunus, I, 352 A.
    LAPIDES in quibus erant descripti ritus sacri ethnicorum, I, 313 D.
    LARENTIA, LAURENTIA, LUPERCA, prostitutissima lupa, I, 423 A, 428 A, 599 sq. Dea facta, ibid.
    LARES, dii priuati domorum, I, 573 C, 637 B. Eos perstringit Tertullianus, I, 344 B.
    LARISSAEUS heros. uid. ACHILLES.
    LATERENSES, qui, II, 466 A.
    LATIARES ludi, I, 638 A.
    LATRONES obstupefacit oratio, I, 1196 A.
    LAUREA Apollini et Libero sacrata est, II, 94 A. Laureis postes obumbrabant ethnici, I, 453 A, 683 B.
    LAuACRUM. uid. BAPTISMUS.
    LAuANTIUM predo, I, 496 B.
    LAuATIONIBUS Gentes deos suos efferunt, I, 1204 B.
    LAZARUS, precipuum exemplum resurrectionis, II, 873 A. In Lazaro caro non erat animalis nec anima carnalis, II, 776 A, 873 A.
    LEAENA, meretrix, noluit coniurationis conscies prodere, I, 626 A.
    LECTI in medio foro strati, I, 452 B.
    LENOCINIUM mutuum, I, 1311 A. Lenocinia gentilium inter aras et in edituorum et sacerdotum tabernaculis, I, 363 A. Lenocinium diuinitatis, II, 733 A.
    LENTULI auguris consulta de mulierum habitu, II, 1044 A. Eius sacrilege uenustates, I, 576 B.
    LENTULUS mimographus, II, 1042 B.
    LEO semel est pater, II, 727 B.
    LEONIS Aegyptii scripta, II, 86 A.
    LEPIDI uiolenta ludibria, II, 1031 A.
    LEuICOIA, seu Leuicola, I, 606 B.
    LEuITAE exstiterunt ante leuitice legis sacerdotium, II, 600 B.
    LEX nulla sibi debet conscientiam sue iustitie, sed eis a quibus captat obsequium, I, 289 A, 566 A. Legem sola equitas commendat, I, 288 A. Apecude lex hominem discernit, II, 289 A. Lex non ponitur ei qui non habet obsequium debitum legi in sua potestate, II, 290 B, C. Suspecta est lex que probari se non uult, I, 566 B; improba autem, si non probata dominetur, I, 289 B. Lex iniusta nullum exigit honorem uel obsequium, I, 286 sqq., 566 B. Si lex errat, ab hominibus, non de celo uenit, II, 885 A. Legis contemptus in arbitrii libertatem homini deputatus, II, 290 C. Legis obtrectator uel factor quis habendus, II, 429 D. Consensu publico leges mitigate, I, 287 A.
    Legis diuine quanta auctoritas, I, 499 sq. Humanis sanctitate et auctoritate longe prestantior, ibid. Diuine leges numquam possunt impune infringi, I, 500 A. Lex Dei, ante Moysen, primum in paradiso data, II, 600 B. Cur Adamo data lex, II, 289 A, B. Lex primordialis est data Ade et Eue, quasi matrix omnium preceptorum Dei, II, 599 B. Ante legem Moysi, scriptam in tabulis lapideis, legem exstitit non scripta, que naturaliter intelligebatur, et a patribus custodiebatur, II, 600 A. Eamdem legem dedit Deus omnibus gentibus, ut congruit bonitati et equitati ipsius, II, 599 A.
    Lex, post quadringentos et triginta annos, Abrahe data est, II, 600 B.
    Lex Moysi est data eo tempore postquam ab Aegypto excesserunt Iudei, post interuallum multorum temporum  et spatia. II, 600 B. Non duritia Dei eam promulgauit, sed ratio summe benignitatis, II, 306 C. Cur tantis esset onerata obseruationibus, II, 306 A. Arcanam habuit significationem, II, 306 C. Legis figurate uis ostenditur, II, 374 C. Legis significantie, scilicet et prophetice et in omnibus fere argumentis figurate, II, 306 C. Legis criminationem abominatur Apostolus, II, 505 B; Lex non seduxit, sed peccatum per precepti occasionem, ibid. Legem et Prophetas Cerdon repudiat, II, 78 B, et Apelles, II, 71 B. Legem Dei in libidinem defendit Hermogenes, atque contemnit, II, 198 A. uid. MOYSES, TESTAMENTUM, THEOTIMUS.
    Legis onera usque ad Ioannem, non remedia, II, 989 C. uid. CHRISTUS. Destrui habuit a Ioannis predicatione, II, 474 B. Radix est Euangeliorum, II, 125 B. Quantum distet ab Euangelio, II, 361, 600 B. Legem et Prophetas cum Euangelicis et Apostolicis litteris miscuerunt sancti homines, II, 49 B. Operum iuga reiecta sunt, non disciplinarum, II, 989 C.
    Leges christianorum, a Deo et a Christo late, ceteris omnibus prestantiores, I, 498, sqq. Iram et solitariam concupiscentiam prohibent, I, 499 A; maleloquium et iniurie repetitionem, ibid.; sanguinem animalium, suffocatum et morticinium, I, 324 A.
    Legum humanarum auctoritas, I, 499 B. ueterum optime leges ex sacris nostris legibus hauste, I, 499 B. Leges hominum cum Deo deuinciunt II, 289 A. Quam sint imperfecte, I, 289 A, 499 B. Impune possunt labefactari et uiolari, ibid. Sepe sunt noxie uel inutiles, I, 285, sqq. Plerumque uiolantur ex uoluntate uel necessitate delinquentis, I, 499 B. Leges emendate et antiquate, I, 566 B. uid. CONSUETUDO. Ab ethnicis leges emendate, conculcate, abrogate, I, 286, sq. Pessumdantur, recogitata breuitate supplicii, I, 499 B. Nulla lex hominem nisi criminis conuictum, aut illud confitentem, damnare debet, I, 702, sq. Malos erui iubent leges, non abscondi, I, 276 A. Leges in christianos a pessimis et iniquissimis imperatoribus late sunt, I, 292, sqq.
    Leges Lycurgi a Lacedemoniis emendate, I, 286 A.
    Leges Romanorum in immensum aucte, I, 286 A, 572 B. Utrum omnes obseruate, I, 298, sq., Leges sumptuarie, ambitionem et sumptum comprimentes, I, 298 A. Lex Aemilie sumptus cenarum definiuit, ibid.; necnon Antia lex, ibid. Papie et Iulie leges de iuniorum coniugio a Seuero quomodo abrogate, I, 286 A. Leges erant de nouis diis instituendis, I, 290 A.
    LIBANUS mons thuris uocabulo est penes Grecos, II, 382 B.
    LIBELLI festiui, mordaces et famosi, ubi appensi, I, 583 B.
    LIBER sermoni posterior, I. 616 A.
    LIBER pater, seu Bacchus, exsecto matris utero, uiuus erem hausit, II, 692 C. Deus factus ob uini inuentionem, l, 334 A. Ex Indicis triumphauit, II, 86 A. Illius simulacro bestie applicate, I, 341 A. Laurea corona cinctus, II, 86 A. A senatu reiectus ex omni Italia, I, 304, sq., 575 B. Liberi mysteriis in publico discumbebant ethnici, I, 492 A. Nolebant Christiani iis interesse, ibid.
    LIBERALIA, ludi, I, 636 B, 643 A.
    Liberalia officia, que, I, 492 A, 636 B.
    LIBERTAS Deo competit, non necessitas, II, 212 A. Prestatur libertas ab eo apud quem fuit seruitus Legis, II, 478 B. Pro libertate mori nouerant Christiani, I, 565 A.
    LIBERUM arbitrium. uid. ARBITRIUM.
    LIBERTINI flagra adhuc rumpentes, I, 301 A. Eorum luxus, I, 300 A, et ornamenta, II, 879 B, C.
    LIBIDO ubique comes est, I, 326 A. Matrimonium fedauit, II, 695 B. In omnem libidinem ebullire summus est fructus uite omnibus qui Deum non timent, II, 279 A. Nec apud Gentes matrimonio adscribitur libido, sed extraordinariis et non naturalibus et portentosis, II, 509 B. Nulla est libidinis infrenatio in castratione II, 282 A. Per curiositatem libidinis emulationem conuehunt mulieres, I, 1288 A. Libidinum monstra, que, II, 987 A. Quibus caussationibus coloretur insatiabilis carnis cupiditas, II, 927 A. Non excusatur ob infirmitatem carnis, II, 951 A. Libido et gula unita sunt uitia, II, 953 B. Libidinum publicarum nouum consistorium, I, 1298 A.
    LIBYCA gens, Atlantes, ceco somno mortem transigere dicuntur, II, 733 B.
    LICENTIA plerumque tentatio est discipline, et cur, II, 923 C. Nusquam et numquam licet, quod semper et ubique non licet, I, 653 A.
    LIGNUM passionis Christi, II, 635 A, figuratum in ligno paradisi mortifero, ibid.: et in ligno quo Moyses aquam amaram indulcauit. ibid.; atque in ligno quod Eliseus misit in aquam, II, 636 A, B. Quod perierat in Adam per lignum, restituitur per lignum Christi, II, 636 B. uid CRUX.
     Lignum rude quidam gentiles coluerunt, I, 366 A.
    LIMENTINUS deus, a limine, I, 685 C; II, 97 B.
    LIMUS nichil aliud quam liquor opimus, II, 696 A. Inde genitale uirus, ibid.
    Limus imaginem induit Christi futuri in carne, II, 802 C. Oblitteratus est et deuoratus in carnem cum factus est homo in animam uiuam, II, 804 A.
    LINGUA greca et latina propinque inter se habentur, I, 618 A. Omnium gentium uaria uox, uarius sonus, propria cuique loquela, sed loquele communis materia, ibid. uid. LITTERA, LITTERATURA.
    LIPPIENTIBUS singularis lucerna numerosa est, II, 249 A.
    LIQUOR solus semper materia perfecta, leta, simplex, de suo pura, dignum Deo uectaculum Deo subiiciebat, I, 1202 A. uid. AQUA.
    LITTERAS Mercurius primus enarrauit, II, 87 B. Prior anima quam littera, I, 616 B. Diuine Scripture litteris secularibus multo tempore anteriores, I, 617 A. Litteris ipsis ordo unde, I, 616 C. Sunt necessarie commerciis, rebus et nostris erga Deum studiis, II, 87 B. In litteris res tenentur, ut littere in rebus leguntur, II, 822 B. In litteris grecis totam ueritatis plenitudinem dispositum esse contendebant quidam heretici, II, 70 A. Apud Romanos elementa solent dici prime littere, II, 476 C. Iis adolescentes informabantur ad prudentiam et ad liberalia officia, I, 350 B.
    Litterarum christianarum nullum ius non capiunt Christiani, II, 51 A. Fideles magis discere quam docere litteras capit, I, 675 A.
    Littere pacis, II, 155 B.
    LITTERATURA instrumentum est ad omnem uitam, I, 675 A. Eius necessitas, ibid. An ante litteraturam et promulgationem eius muti uixerint homines, I, 616 B, C. uid. LINGUA. Prima diabolo fides ab initiis eruditionis, I, 675 B.
    Litteratura diuina ad facultatem cuiuscumque materie fecundior, II, 53 A.
    Litteratura seculi, I, 683 C. Tota seculi litteratura qui uocantur auctores, II, 729 A.
    LOCUS omnis in Deo, non ipse in loco, II, 175 C. Per se loca nos non contaminant, sed que in locis fiunt, I, 640 B, 647.
    , quid, I, 398 A, 400 B; II, 160 A. Nec Zenoni, nec Cleanthi erat incognitus, I, 398, sq. uid. CHRISTUS, FILIUS.
    LOQUACITAS in edificatione nulla turpis, si quando turpis, I, 1256 A.
    LOTH, frater Abrahe probatus, quod pro meritis iustitie, sine Legis obseruatione, de Sodomorum incendio sit liberatus, II, 602 A.
    LUCANIA olim Italie adiuncta, I, 481 A. Lucaniam Italie uis undarum abscissam in Sicilie nomen relegauit, II, 1034 A.
    LUCANUS, hereticus, Marcionis sectator atque discipulus, II, 71 A. Eius heresis de anima et de resurrectione, II, 798 A.
    LUCAS, Pauli sectator, II, 364 A. Non erat apostolus, sed apostolicus, non magister, sed discipulus, ibid.
    Lucas et Marcus ex Apostolis Euangelii historiam scripserunt, II, 363 C. Luce Euangelii auctoritas defenditur, II, 365 B. Paulo adscribitur Luce digestum, II, 364 B, 367 A. Usque ad Marcionem textus Luce integer permansit, II, 367 C. Illum emendauit Marcion, II, 367. Solum hoc Euangelium, nec tamen totum, recipit Cerdon, II, 70 C.
    LUCERNAE in cetibus sacris Christianorum, I, 313 A. Et in uestibulis, I, 683 A. uid. LUMINA.
    Lucernis diem infringebant ethnici, I, 453 A. Elatissimis et clarissimis lucernis uestibula enubilabant Romani, I, 459 A, 683 A.
    LUCINA, dea que partum producit ad lucem, II, 713 A.
    LUCIUS, sapiens uir, continuo ad christianismum uenit, I, 280 A.
    LUCRETIA, uim stupri passa, cultrum sibi adegit in conspectu propinquorum, ut gloriam castitati sue pareret, I, 625 A. Sanguine suo maculatam carnem abluit, II, 929 A, 952 C.
    LUCULLUS primus cerasa ex Ponto Italie promulgauit, I, 334 B.
    LUDORUM origo et etymologia, I, 636 A, B, 638 B.
    Ludi consualia, I, 636, sq. Equisia, I, 636 C. Liberalia, ibid. B. Luperci, ibid. Apollinares, Latiares, Megalenses, etc., 638 A, C. Sacri et funebres, ibid.
    LUDIMAGISTER non sine tabula septem idolorum, I, 674 A.
    LUMINA in Christianorum synaxibus accensa, I, 307 A, 313 A. Luminibus extinctis, libidinibus sese uolutare dicebantur Christiani, I, 307 A.
    LUNA masculus deus, comedia, I, 358 A.
    LUPAE, popularium libidinum nundine, II, 1044 B.
     LUPAE femine formam quotidie supparare solemne est, I, 547 A.
    LUPANARIORUM ianuis solebant lauri et lucerne appendi, I, 684 C, 1298 A. Lupanaria, domus Romanorum in solemnitatibus, I, 453 A.
    LUPERCI ludi, cur sic appellati, I, 636 B.
    LUPI rapaces, qui, II, 16 B.
    LURCOBNIANA condimenta, II, 706 A.
    LUXURIA, perditrix castitatis, II, 929 A. uid. CONTINENTIA, LIBIDO.
    LUXUS Romanorum, I, 298, sqq.; mulierum romanarum, I, 304 A. In luxum inuehitur, I, 1314, 1325 sq.
    LYCURGI leges a Lacedemoniis emendate, I, 286 A. Ob id mortem sibi consciuit, I, 286 A, 512 A.
    LYDI fedus hausto sanguine inibant, I, 381 A. Ex Asia transuene in Etruria consederunt, duce Thyrreno, I, 636 A.
    LYMPHATI, qui, I, 1205 B.
    LYNCESTARUM uena uinosa ebrios facit, II, 734 B. Eorum defluxus ebrios item reddit, II, 568 A.

M
    MACEDONIA Hermonie habet oraculum, II, 730 A.
    MACEDONES, tragediam Oedipi audientes, quomodo rei incestus, I, 325 A.
    MACHABAEI legem paternam ad pristinum uite statum pugnando sabbatis reuocarunt, II, 606 C.
    MAGIA nichil est quam fallacia, II, 747 C. Magia secunda idololatria, multiformis fues mentis humane, totius erroris artifex; salutis animeque uastatrix, II, 748 A. Magia duplex, I, 612 A, B. Magie species est astrologia, I, 612 sqq. uid. ASTROLOGIA. Aegyptiorum magia, aduersus Moysen emulata, patientiam Dei traxit usque ad Euangelium, I, 672 B. uid. MATHESIS.
    MAGI sciebant esse demones, I, 405 A. Pueros in eloquium oraculi elidunt, I, 411 A. Phantasmata edunt, I, 410 A. Somnia immittunt, I, 411 A. Infamant defunctorum animas, ibid. Quedam supra nature ordinem facere uidentur, que demonum prestigiis faciunt, I, 407 sq., 412 A. Eorum consultationes ab angelis desertoribus inuente, I 459 A. De Cesarum capite magi consulti, ibid. uid. MATHEMATICI.
    Magi Persarum, II. 260 A. Magos reges fere habuit Oriens, II, 339 A, 619 B. Magi et astrologi primi Christum natum annuntiarunt et munerauerunt, I, 672 A.
    MAGISTRATUM ambientes quibus incommodis et contumeliis se subdant, I, 1246 B, sq. Idque totum propter unius anni uolaticum gaudium, I, 1247 A. uid. PRINCIPATUS.
    MAGNANIMOS oblectat oratio, I, 1196 A.
    MAGNES ferrum attrahit, II, 236 B.
    MAGNITUDO in mediocritate probatur, II, 261 B.
    MAIORUM institutis ethnici habitu, uictu, instructu, censu, cultu, apparatu, sermone, nuntium remiserant, I, 305 A, 572 B. Eorum spretis institutis, noue de die uiuebant, ibid. uid. ANTIQUITAS.
    MALEDICTIONES proferendo, demones frequentat uulgus indoctum, I, 405 A.
    MALEFICIUM nullum sine formidine est, quia nec sine conscientia sua, II, 401 A. In maleficio nulla ordinis ratio, I, 1264 B.
    MALEFICI gestiunt latere, trepidant deprehensi, negant accusati, et scelus suum astris aut fato imputant, I, 267, sq.
    MALELOQUIUM prohibetur, I, 499 A.
    MALITIA a diabolo est, I, 1164 A. Semper Domino fuit odiosa, I, 1264 B. Ad malitiam proni sunt homines, ob uitium ingenii sui, I, 467 B.
    Malitie apud Grecos interdum pro uexationibus et lesuris, non pro malignitatibus, ponuntur, II, 313 A.
    MALUM unde, II, 210 B. De natura mali constat apud omnes, ut uel ipsi quidem rei defendere malum pro bono audeant, I, 266 A, 559 D. Astris uel fato illud tribuebant ethnici, I, 268 A. Malum non est quod naturalia mali non habet, I, 269 A, 560 A. Illius indicia, ibid. Non ideo malum non est quia non obest, I, 1279 A. Non id damnatur in quo male fit, sed id quod fit, II, 497 A. Est mali dignitas que in summo aut in medio pessimorum collocatur, II, 988 A. Mala necessaria ad illuminationem bonorum, ex contrariis intelligendorum, II, 210 D. Nihil a Deo mali euenire potuisse persuadebit bonitas Dei a primordio rerum perspecta, II, 292 C. Quomodo mala condere dicatur, II, 301.
    Mali operatio lata et diffusa, I, 1266 A. Malo ad miseriam peruenitur, I, 1245 C. Facilius falso malo quam uero bono creditur, I, 467 B. Malum omne aut timore, aut pudore natura perfundit, I, 266 A.
     Mala dicuntur et delicta et supplicia, II, 301 A. Mala culpe et mala pene, ibid. Mala ultoria, non peccatoria, II, 313 A.
    MALI timore et pudore perfusi, latebras querunt, I, 267, sq. His infructuosos esse, magnus fructus est, I, 495 B. Nolunt suum esse quod malum agnoscunt, II, 268 A.
    MALLUM Amphilochi oraculum habebat, II, 730 A.
    MAMMON de nummo dictum, II, 439 C.
    MANDANA, filia Astyagis, II, 727 A.
    MANETHON Aegyptius, I, 387 A.
    MANUMISSIONIS seruorum insignia, II, 879 C.
    MANIBUS ablutis orationem obibant Christiani, I, 1168 A. Manibus expansis orabant, Dominica passione modulantes, I, 1199, sq. Post cibum illas etiam lauabant, I, 417 A.
    Manus baptizatis imponitur per benedictionem, aduocans et inuitans Spiritum sanctum, I, 1207 A. Manuum impositione caro adumbratur, ut et anima Spiritu illuminetur, II, 806 B.
    MARCIONIS historia narratur, II, 42, 71 A. Marcion nauclerus, II, 266 C, 327 B. Bestiis Barbarie importunior, etc., II, 247 B. Pharaone crudelior, quomodo, II, 282 B. Stoicorum sectator, II, 19 B. Discipulus Cerdonis, II, 71 A. Apellis institutor et preformator, II, 42 B; itemque Lucani, II, 71 A. Principalem sue fidei terminum de Epicuri schola cognoscit, II, 521 A. Partem usurpat doctrine Sadduceorum, II, 46 A. In primo calore fidei catholice pecuniam Ecclesie contulit, II, 365 D. Seipsum non amauit, cum ab Ecclesia et fide Christi recessit, II, 759 A.
    Marcionis epistola, II, 505, C, 755 B. Eius Euangelium, II, 361 A, 368 A. Euangelio suo nullum adscribit auctorem, II, 363 B.
    Marcion duos fingit deos, II, 248 B, 361 B; uel etiam tres, II, 264 A. Deus suus unde uenerit, II, 19 A, B. Negat eum moueri, II, 438 B. Dispares deos constituit: unum iudicem ferum, bellipotentem; alterum mitem, placidum, et tantummodo bonum atque optimum, II, 252 C, sq. Primus Marcion ausus est alium Deum solius bonitatis, preter Creatorem, inducere, II, 47 A. Alium deum Legis, alium Euangelii asseuerat, II, 363 B. Deum quem inuenerat, extincto lumine fidei, amisit, II, 247 B. Negat Deum in hominem uere conuersum, II, 757 A, B. Carnem Christi negat, et eius natiuitatem, II, 46 C, 754 B. Duos Christos introducit, II, 264 A. Docet eum Christum uenisse qui numquam fuerat annuntiatus, II, 327 B.
    Marcion interdictor nuptiarum, II, 46 A, 281, sq., 486 C. Neminem tingit nisi celibem aut spadonem, II, 280 B, 382 B. Morti aut repudio baptisma seruat, ibid. In totum carnis resurrectionem non admisit, et soli anime repromisit salutem, II, 491 B, 495 B.
    Marcion Scripturas sacras reiicit et corripit, II, 758 A. Nouum Testamentum a uetere separauit, II, 43 B, 268 A. Euangelium corrosit, II, 247 B. Lucam elegit, quem cederet, II, 364 A. Eius Euangelium interpolando suum fecit, II, 361 A.
    MARCIONISTAE notantur, II, 41 A, B. Creatorem repudiant, II, 262 B. Eorum deus nouus, II, 255, sqq., 267. Plurimum erant mathematici, II, 266 A. Idem Marcionistis licet quod Marcioni, nempe de arbitrio suo fidem innouare, II, 58 A.
    MARCUS AURELIUS. uid. AURELIUS.
    MARCUS, Petri interpres, scripsit Euangelium, quod Petro affirmatur, II, 367 A. uid. LUCAS.
    MARCUS Magus, hereticus, II, 546 B.
    MARCUS hereticus nouam ex Grecorum alphabeto heresin composuit, II, 70 A. Carnis resurrectionem negauit, ibid. Eius heresis de corporis humani creatione, II, 801 A.
    MARIS fluctus mitigat oratio, I, 1196 A. uid. ATLANTICUM, BRITANNICUS, CORINTHUS, INDICUS.
    MARGARITA est conche dura et rotunda uerruca, I, 1311 A.
    Margarite sunt quotidiane conuersationis insignia, I, 1296 A.
    MARIA ex genere Dauid orta, II, 624 A. uirgo fuit, licet Ebion resistat, II, 897, sq. Eius uirginitas propugnatur, I, 397 A. Pulchra Marie cum Eua comparatio ac diuersitas, II, 782 B. Maria salutis nostre secundum Christum mediatrix, II, 782 A. Cur a Tertulliano dicatur quod non nupserat, I, 397 A; II, 790 B.
    Maria Dei genitrix, II, 190 C. Christus in utero eius caro figuratus, illibata eius uirginitate, I, 399 B. Maria uirgo quantum a uiro, non quantum a partu, II, 790 A. Maria uirgo in partu, II, 190 C, 760 A, 781 C, sq. Post partum semel nupsit, II, 939 B. An Christo adheserit predicanti, I, 762 C. In matre Christi est figura Synagoge adiuncta, et Iudeorum in fratribus incrudelis, II, 767 B, C.
    MARITUS omnis castitatis exactor est, I, 1320 B.
    MARS trigonus, II, 266 A. Sub militis forma figuratus, I, 574 B. Mars uinctus et in uinculis pene consumptus, I, 351 A, 575 C.
     MARTYR, etsi denotatur, gloriatur; accusatus, non defendit; interrogatus, ultro confitetur; damnatus, gratias agit, I, 269 A. Martyrum cruciatus, I, 626 B. Incogniti, inauditi, indefensi, ac propter suum dumtaxat nomen ab ethnicis condemnati et trucidati, I, 260, sqq., 559, sqq. In carcerem coniecti, I, 497 A. uulgus in eos nullo legis prescripto, sed ingenito furore seuiebat, I, 456 A, 461 A. Eos lapidibus magis quam cestibus exigebat, I, 521 A. uid. TRAIANUS. Nullus eorum ob aliquod crimen in carcerem coniectus et damnatus, I, 497 A. Ethnici durissimis cruciatibus eos cogere conabantur ut, contra omnes leges, crimina sua et se Christianos esse negarent, I, 284, sqq., 560 B, C. Solum Christiani nomen in eorum condemnationis tabella scriptum, I, 279 A. Sub discrimine capitis, I, 531 A, non propter sua documenta puniendi erant gladiis, fustibus, crucibus et bestiis, I, 529 A, B. Illis inter tentamenta botuli cruore distenti offerebantur, I, 324 A, 560 B. Ad omne supplicii genus parati erant, I, 445 A. Quot, quantis et quam horrendis suppliciis excarnificati et trucidati, I, 340 sq., 445 A. In insulas relegati, I, 341 A. Ad metalla et bestias, et sepius ad leonem damnati, I, 341 A, 445 A, 480 A, 658 A; II, 825 B, 927 C. Crucibus et stipibus impositi, I, 340 A. Capite damnati, I, 531 A. Quam frequenter ad leonem ethnici conclamabant, I, 445 A, 480 A, 658 A; II, 825 B. Femina ad lenonem potius quam ad leonem damnata, I, 535 A. Alii ignibus combusti, I, 461 A, 531 A, 704 A. Eorum corpora, ex sepulchris effossa, dissecabantur, ibid. Martyres designati, I, 619 A.
    Martyrum cedes magnum reipublice damnum afferebat, I, 496 A. Nulla ciuitas impune tulit sanguinis Christianorum effusionem, I, 701 A.
    Martyrum constantia, quantum laudanda, I, 584 A. Immerito eam uituperabant ethnici, ibid. Martyres non minus laudandi ab illis, quam quos extollebant ob mortem constanter toleratam, I, 532 A, 584 A, B. Dum, ad stipitem alligati, uiui comburebantur, habitu uictorie, ueste et curru aurato triumphabant, I, 531 A. Statim post mortem eterna felicitate donantur, I, 1270 A; II, 745 A. Martyrii prerogatiua insignitus statim paradiso, non inferis, diuertit, II, 856 A. Quidam se tyrannis ultro obtulerunt, I, 704 B. Quomodo more militum inflicta sibi tormenta tolerarent, I, 530 B.
    Martyribus in carcere inclusis et ad metalla damnatis, quanta caritate subueniebant Christiani, I, 470, sq., 619, sqq. Annua die sanctorum martyrum natalitia recolebant, II, 79 A.
    Martyrum sanguis semen Christianorum, I, 535 A. Ipsorum penis et cedibus populus Christianus magis augebatur, I, 704 C, sq. Sua morte plures effecerunt discipulos quam oratores eloquentissimi, I, 535, sq. Eorum sanguis eloquentior Cicerone, facundior Seneca, Diogene disertior, et Pyrrhone et Callinico, ibid. Inuicta illorum in quibuslibet suppliciis constantia, uel, sicut aiebant ethnici, inflexibilis obstinatio, persuadebat ueram esse ipsorum religionem, I, 535, sq. Ad martyres confugiebant peccatores, ut ueniam impetrarent, II, 1027.
    Martyrum animas quomodo conspexerit Ioannes, II, 658 A.
    MARTYRIUM est prelium quo Christiani sub discrimine capitis ante gentilium tribunalia certant, et uincunt cum occiduntur, I, 531 A. Est uictoria que habet gloriam placendi Deo, et predam uiuendi in eternum, ibid. Martyria deseuiunt, sed in salutem, II, 132 A. Martyrii debitrix fides, II, 139 B. Martyrio peccata omnia dimittuntur, I, 536 A; tota Dei gratia redimitur, ibid. Martyriorum diuina auctoritas, II, 125, sqq. Martyria fidei examinatoria, II, 136 A. Martyriorum predicatio et remuneratio, II, 137 A. Martyrii instrumenta, I, 340, sq. Corporis contemptus ad martyrium prestantiam confert, II, 856 A. De martyrii iactatione inflatus erat Praxeas, II, 155 B.
    Martyrium secundum, baptisma, I, 1270 A. Baptismus sanguinis, II, 135 B. Est martyrium sine passione perfectum, II, 138 A.
    MASSAGETAE inhumani, II, 247 B. Parentum senio confectorum carnibus uescebantur, I, 321 B.
    MATER Magna in terram figurata, II, 261 A.
    MATERIA non nominatur in Scripturis, II, 219 A. Omnis materia sine testimonio originis sue non est, etsi demutetur in nouam proprietatem, II, 771 A. Quod materia caret, non admittit sapientie euentum, II, 329 A.
    Materiam innatam uolebant Pythagorici, Stoici et ipse Plato, II, 567 A. Parem Deo eam infert Zeno, II, 19 B, et Hermogenes, II, 198.
    MATERIARII heretici, II, 218 C.
    MATHESIS usque ad Euangelium concessa, et cur, I, 672 A. Hodie de Christo est, ibid. uid. ASTROLOGIA, MAGIA.
    MATHEMATICI magistros habuerunt prauos angelos, I, 671,  sq. Ex urbe et Italia pulsi, II, 671 B. Mathematici plurimum Marcionite, II, 266 A. uid. MAGI.
    MATRIMONIUM est cum Deus iungit duos in unam carnem, aut iunctos deprehendens, in eadem carne coniunctionem signauit, II, 941 B. Per matrimonii nexum duo in carne una efficiuntur, I, 1302 B; II, 896 B. Eius numerus a maledicto uiro cepit, II, 920 C. uid. LAMECH. Matrimonii necessitas et causse, I, 1280 A. Sacramentum magnum est, II, 518 A. Defendendum est cum accusatur spurcitie nomine in destructionem Creatoris, qui proinde coniugium pro rei honestate benedixit, II, 281 A. Excessus, non status est impudicus, II, 695 B. Libido, non conditio, illud fedauit, ibid. Matrimonium, contumelia communis, II, 903 B. Eius modesta dissimulatio in occulto, II, 806 B. Matrimonii felicitas quod Ecclesia conciliat, et confirmat oblatio, et obsignatum Angeli renuntiant, Pater rato habet, I, 1302 A, B. Occulte coniunctiones, id est non prius ad Ecclesiam professe, male, II, 987 A. Filii sine consensu parentum nec recte nec iure nubunt, I, 1302 B. Matrimonium ex uiolentia contractum an ualidum, II, 443 A. Unius matrimonii esse debent qui allegantur in ordinem sacerdotalium, II, 922 A. Matrimonia gentilium subeuntes fideles stupri rei sunt, I, 1292 C. uid. NUPTIAE, MONOGAMIA.
    Matrimonii felicitas, de moribus prosperata apud ueteres Romanos, I, 303 A. Ad matrimonium compellebant Romane leges, II, 927 C. Seruis prohibitum erat, I, 1300 B. Sponse apud ethnicos uelate ducebantur ad uirum, II, 905 B.
    Matrimonium secundum non aliud dicendum erit quam species stupri, II, 924 A. In secundo matrimonio due uxores eumdem circumstant maritum, una spiritu, alia in carne, II, 926 B, C. Duplex rubor est, ibid.
    Matrimonii separationem neque in Euangelio neque in ipsius Pauli epistolis ex precepto Dei inuenias permissam, II, 919 A. Repudiate connubium illicitum facit Christus, II, 441 C, sq. Disiunctum matrimonium sanat patientia, I, 1268 A. Primo manente matrimonio, nubere adulterium est, II, 442 B. uid. REPUDIUM.
    MATRIX generis feminini Eua, II, 896 B.
    Matrix religionis Hierosolyme, II, 447 B
    MATRONARUM indecens cultus, II, 1044 A. Earum ambitio in templis, I, 1301 A.
    MATRONALIA festa, I, 682 B.
    MATTHAEUS, fidelissimus Euangelii commentator, ut comes Domini, II, 789 A.
    MATUTA mater, II, 953 A.
    MAURITANIAE reguli, I, 419 A.
    MAURI uani, II, 683 B. Gens illa regionum suarum fines non excedit, II, 611 B. Christi iugo subdita, II, 610 C. Antea colebant uersutinam, I, 596 A.
    MAuILUS Adrumeticus, martyr, I, 702 B.
    MAXIMILLA Montano adhesit, II, 954 B.
    MEDICINA, soror philosophie, II, 650 B. Necessitatem habuit artificii ad extendendos de anima retractatus, II, 650 B. Est plane quasi seuitia medicine de scalpello, de cauterio, de sinapis incendio: sed horum operis fructus excusat, II, 431 C, sq. uid. AESCULAPIUS.
    Medicinas sibi diuinitus attributas agnoscunt in tempore irrationales anime, ceruus dictamnum, hirundo chelidoniam, I, 1248 A.
    MEDICI ab Erasistrato nomen acceperunt, I, 282 A. Proprii sunt arbitri omnium lethalium rerum siue caussarum, et ipsarum corporalium conditionum, II, 739 C. Quid iudicandum de medico qui nutriat morbum in mora presidii, et periculum extendat dilatione remedii, quo pretiosius aut formosius curet, II, 272 A. Medicus mirandus quod ferme pares adhibet qualitates medelarum aduersus qualitates querelarum, II, 132 A. Nam calores caloribus amplius onerando compescit, et ardores siti potius macerando restinguit, ibid. Fellis excessus amaris quibusque potiunculis colligit, et sanguinis fluxus defusa insuper uenula reuocat, II, 132 B. Medici omne contrarium uitali, salutari, auxiliari, extra nature cardines relegant, II, 723 A. Homo semper medico prior negotium facit, et sibimetipso periculum mortis attrahit, ibid.
    MEDORUM regnum Romano antiquius, I, 432 A.
    MEGALENSES ludi, I, 638 A.
    MEGARENSES obsonant, quasi crastina die morituri, etc., I, 474 A.
    MELAMPUS in Greciam transtulit Bacchi orgia, I, 404 A.
    MELAMPI initiationes Argis, I, 404 A.
    MELCHISEDECH incircumcisus et non sabbatizans, ad sacerdotium Dei allectus est, II, 602 A. Unde sacerdos Dei summi nuncupatus, si non ante leuitice legis leuite fuerint, qui sacrificia Dei offerebant, II, 600 B.
    MELITUS, Socratis accusator, I, 647 B.
    MELLIS et lactis societate suos infantat Deus, II, 262 A. uid. BAPTISMUS.
    MEMORIA thesaurus omnium studiorum, ex Cicerone, II,  688 A. Sensuum et intellectuum est salus, ibid. Quod memoria suppetit, sanitas mentis est, II, 726 A. Tanta eius gloria quanta iniuria obliuionis, II, 688 A.
    MEMORIAE, seu monimenta, I, 386 A.
    MENANDER Samaritanus, Simonis discipulus, II, 734 B, 736 A. Eius doctrina de Baptismo, II, 61 B, C.
    MENANDER Ephesinus, I, 387 B. Eius delicata uestis, II, 1043 B. Balnerum eius cornicum, II, 735 A. Error Menandri de corporum creatione, II, 801 A.
    MENDACIUM non edificatur sine demolitione ueritatis, II, 284 C. Cupiditatis est minister, II, 676 A. Nemo ad suum dedecus mentitur, quin potius ad honorem, I, 415 B. Religionem suam mentiri summum nefas, I, 403 B. Magis fides prona est aduersus semetipsos confitentes, quam pro semetipsis negantes, I, 455 B.
    MENDESIUS Ptolomeus, I, 387 B.
    MENDICABANT Cybelis sacerdotes, I, 346 A.
    MENEDEMUS, philosophus, Prouidentie fuit uindex, I, 380 A. Probauit grecam ueteris Testamenti interpretationem, ibid. Septuaginta duos interpretes de sententie communione suspexit, ibid.
    MENELAUS insequitur Helenam amissam, II, 709 B.
    MENSAE prestigiis demonum diuinantes, I, 411 A.
    MERCES a Deo exactore et remuneratore, I, 460 A. Merces a libero arbitrio, II, 292 B. Pro mercedum differentia, operarum quoque credenda distantia est, II, 424 C. Merces et periculum de resurrectionis pendet euentu, II, 823 A. uid. INFERI. MERITUM.
    MERCIMONIORUM questuosa pericula exercere, cum lucri cupiditatibus, I, 1262 A.
    MERCURIUS primus litteras enarrauit, II, 87 B. Inuentor litterarum, I, 616 C. Prime uestis auctor, II, 1038 A. In caluitio pennatulus, in caduceo ignitulus, I, 576 C. Ab histrionibus representatus gladiatores mortuos cauterio examinans, I, 362 A. Ouiculam digublauit, II, 1038 B.
    Mercurius Trismegistus, magister omnium physicorum, II, 567 A.
    Mercurii Aegyptii sententia de anima, II, 705 B. Illum Plato ueneratus est, II, 649 A.
    Mercurius Gallorum, II, 136 C. Grandiores personas immolabant ei, I, 316 A.
    MERETRICES non easdem uestes gerebant quas matrone, I, 302 A. uid. ATTICA.
    MERITORIUM factus est mundus, II, 550 B.
    MERITUM a libero arbitrio, II, 292 B. Promereri nolle, delinquere est, II, 917 B. Par factum par meritum habet, I, 1264 C. Meritorum uarietas adstruitur, II, 134 C. Meritorum nomine ordo resurgentium disponetur, II, 356 B.
    MEROPES, II, 1032 B.
    MESSENIUS Dissearchus, II, 670 A.
    MESSIAE columne, II, 639 C.
    METALLO damnati Christiani, I, 341 A, 480 A.
    Metallorum opera nudauerunt demones, I, 1306 A.
    METELLUS deum Alburnum inuenit, II, 266 C.
    METEMPSYCOSIS, quid, II, 711 B. Solide refutatur, II, 697-711.
    METENSOMATOSIS, quid, II, 702, sq., 708 B.
    METUS in Deum ubi est, ibi grauitas honesta, et diligentia attonita, et cura sollicita, et adlectio explorata, et communicatio deliberata, etc., II, 58 B.
    MIDAS ingentes aures suas Sileno tradidit, II, 649 A. Mide rosetum, II, 98 B, 1036 A.
    MIGRATIONES solemnes populorum, II, 700 A.
    MILESII oues, II, 1039 A.
    MILES pulchrior est in prelio amissus, quam in fuga saluus, II, 112 B. Olea coronabantur milites, II, 94 A. Nemo miles ad bellum uenit cum deliciis, nec de cubiculo ad aciem procedit, I, 624 A. Sic Christiani ad militiam Dei sunt uocati, ibid. Christi milites sunt Christiani, II, 927 A. Dominus in Petro exarmando militem omnem discinxit, I, 691 A. Militum exercitia in pace et in bello, I, 624 A, B. Eorum ornatus et arma, II, 76 B, 92. Apud Deum, tam miles est paganus fidelis, quam paganus est miles infidelis, II, 93 A.
    Milites Mithre quomodo initiati, II, 102.
    MILITIA an in totum Christiano conueniat, I, 690 A, B; II, 91 B, sq. Licita est usque ad caussam corone, II, 94 A. Nec delictorum impunitatem, aut martyriorum immunitatem permittit, II, 93 A.
    Militia regiarum familiarum, II, 95 A.
    MILLIARIORUM somnia, II, 355 c, sq.
    MILLIARIUM euum Platonis, II, 700 C.
    MILTIADES, Ecclesiarum sophista, II, 548 A.
    MIMUS petulantior Herculem in scena representat, I, 362 A; et mima impudens Mineruam, I, 360 A. Spurcitiam mimus etiam per mulieres representat, sexum pudoris exterminans, I, 649 B. Mimice ineptie, ibid.
    MINERuA, artium et armorum dea, II, 94 A. Prima nauem  molita est, II, 87 B. Illi tribuunt lanificii dispensationem structuramque telarum, II, 1039 A. Quam absurde obolee inuentionem ab ethnicis facta dea, I, 334 A. Eius et Iunonis iudicium, I, 359, sq. Cum urbem Athenas moliretur, nichil aliud quam regionis naturam prospexit, ac optima ingenia pollicita est, II, 683 A, B. Urbem suam a Xerce non defendit, I, 607 B. Trulla Minerue, I, 314 B.
    MINERuALIA, I, 644 B.
    MINOIS et Rhadamanti tribunal et iudicium, a Platone et a petis decantatum, I, 415 A.
    MIRACULIS pluribus Christus se Dei probauit, ac Deum se esse et hominem, I, 400 A, B. uid. NATURA.
    Miracula, si qua apud ethnicos, in testimonium illis fiunt, II, 738 A. Malis demonum artibus facta sunt, I, 406 A. Castoris et Pollucis phantasmata induti, uictoriam de Perseo rege annuntiarunt, I, 409 A. Barbam tactu inrufatam fecerunt, I, 410 A; nauem cingulo permotam, ibid.; aquam cribro gestatam, I, 409 A.
    MISCELLANEA Ptolemei, II, 562 B.
    MISERICORDIAE mater patientia, I, 1251 A. Misericordiarum pater idem qui misericors, miserator et misericordie plurimus dictus est, II, 498 A.
    MITHRAE initiationes, II, 54 A, 102 A. Eius leones aride et ardentis nature sacramenta philosophantur, II, 261 A.
    MITHRIDATES, ex somnio, Ponti potitus, II, 728 A.
    MODESTIAE laus, II, 915 A. Pudori procurat, I, 1288 A. Nihil Deo acceptius modestia, II, 911 A. Modestia Christianorum quanti modestie ethnicorum prestat, I, 511 A. Tam sancti uiri est sufferendi si uirginem uiderit, quam sancte uirginis si a uiro uisa est, II, 891 B.
    MONARCHIA Dei, quid, II, 158 A.
    MONARCHIANI heretici, II, 164 D.
    MONOGAMIA an onerosa, II, 932 A, B. Eius disciplina neque noua est, neque extranea, immo et antiqua et propria Christianorum, II, 933 D. Apud ethnicos in summo est honore, II, 928 B. In ipsis animalibus recognoscitur, ne uel bestie de mechia nascerentur, II, 935 A.
    Monogamia Ade et Eue ad finem usque perseuerauit, II, 934 B. Primus eam soluit Lamech, ibid., C.
    MONOGENES, eon pater, II, 352 A.
    MONTES aruntur et durant, I, 528 A. Quomodo dulcorem distillarint, II, 326 C. Conche in montibus inuente, II, 1033 B.
    Mons Christus, sine manibus concidentium precisus, implens omnem terram, II, 604 A.
    MONTANUS docet sepius ieiunare quam nubere, II, 954 C. Eius ieiunia, II, 970 B, sq. In Montano plura dixit Paracletus quam Christus in Euangelio protulit, II, 72 B. Nec tantum plura, sed etiam meliora atque maiora quidam dixere, ibid.
    MONTANISTARUM ieiunia, II, 954 C. An illorum errores probauerit Romanus Pontifex, II, 155 B.
    MOPSI in Cilicia oraculum, II, 730 A.
    MORBI somno contrarii, phreneticus et cardiacus, II, 723 A. uid. MEDICUS, MEDICINA.
    MORS est que carnem et sanguinem non modo corrumpit, uerum etiam consumit, II, 869 B. Nulla mors non ruina membrorum est, II, 819 A. Eius regnum nichil operatur quam carnis dissolutionem, II, 862 C. Non aliud determinatur quam disiunctio corporis et anime, II, 695 A. Non ex natura hominem secuta est, sed ex culpa, ne ipsa quidem naturali, II, 738 B. Ex lege Dei, non ex hominis offensa, euenit, II, 942 A. Mori non solet, nisi quod nascitur, II, 764 A. Forma moriendi caussa nascendi est, ibid. Desinit uiuere qui desinit fungi, II, 691 C. Etsi uarii exitus morti, nullus ita lenis, ut non ui agatur, II, 739 A. Ipsa illa ratio operatrix mortis, uis est, ibid. Mortes immature et atroces opera demoniorum fiunt, quos in cursibus deputant ueteres, II, 748 A.
    Mors, si non tota est, non est, II, 738 A. Quidam dicebant quod, extincto corpore, portio mortis cum anime portione remaneat usque ad sepulturam, II, 737 B, C. Immatura morte preuentos eo usque uagari istic, putabant ethnici, donec reliquatio compleatur etatum, II, 746 A. Aliud mors, et aliud mortale, II, 875 B. Aliud mortale, et aliud mortalitas, II, 870 B. Mors non capit immortalitatem, mortale autem capit, II, 875 B. Porte mortis adamantine, II, 857 B.
    Mors ubique, et conscientia mortis et testimonium ubique, I, 618 B. Mortium frequentie pleraque uastant. I, 390 A. Cuncta moriuntur, ut reuiuiscant, I, 524, sq. Mortem ad nos pertinere negauit Epicurus, II, 721 A. Omnia finiri post mortem, etiam animam, existimabat Seneca, II, 721 A, 795 B. Post mortem nichil superesse uulgus existimat, II, 795 B. Mortem spiritaliter intelligendam quidam putant, II, 820 B.
    Mortis imago, somnus, II, 724 B. Per hanc fide initiaris,  spem meditaris, discis mori et uiuere, discis uigilare dum dormis, 724.
    Mors Christiano utilis et suauis, Deo disponente, II, 133 A. Quam putas mortem, profectio est, I, 1264 A. An sit timenda, I, 614 sqq. Mortem timemus, quam euadere non possumus, I, 615 A. Metus mortis non tantus est quantus tormentorum, I, 625 A. Mortis contemptum docet philosophia, ut ait Zeno Eleates, I, 533 A. Mortis dolor uacare debet, cum constet de resurrectione mortuorum, I, 1263 B. Mors nostra dissolui non poterat nisi per Christi mortem et resurrectionem, I, 1212 C. Mors Christi pondus et fructus Christiani nominis, I, 332 B. Pro alterutro mori parati erant Christiani, I, 471 A. Mortis fidelis et gentilis differentia, II, 745 A.
    Mortem homicidiis consolabantur ethnici, I, 645 A. Apud Barbaros Ponti maledicta erat mors eorum qui ita discesserint, ut escatiles non fuerint, II, 247 A. In articulo mortis multi ex presidibus gentilibus confessi sunt se in Christianos deliquisse, II, 702 A, B.
    MORTUI uocabulum corpori competit, II, 491 C, 819 B. Olim coronabantur mortui, II, 89 C. Quod et quale thus a Christianis adhibitum in mortuis sepeliendis, I, 493 A, 676 A. Patientia temperandum mortui desiderium, I, 1264 A. Impatientie non excusatur doloris affectio in amissione charorum, I, 1263 B. Mortuum suscitari nichil aliud est quam integrum fieri, II, 878 C. Pro defunctis orandum et refrigerium eis adpostulandum, II, 942 C. Oblationes publice pro defunctis, II, 737 C. Oblationes et orationes pro illis annua die faciebant Christiani, II, 79 B, 942 C. Animas defunctorum humano sanguine propitiari olim creditum est, I, 644 C. uid. DEFUNCTI.
    MOSCHION putabat animam per totum corpus uentilari, II, 671 B.
    MOTUS substantiua res non est, sed accidens, II, 230 B. Non ad substantiam pertinet, sed ad substantie habitum, II, 231 A. Omnia mouentur aut a semetipsis aut ab aliis, II, 230 B. Motuum omnium primus auctor Deus, I, 590 C. Perpetuitas motus, diuinitatis ratio, II, 725 B. Deus composite, materia incomposite mouetur, II, 235 C. Motus Dei liber et eternus, ibid.
    MOYSES, primus prophetes, I, 382 A. Propheticus, non peticus pastor, II, 85 A. Antiquior Saturno nongentis circiter annis, II, 697 A. Inacho ceuus, I, 386 A. Danao quanto antiquior, ibid.; et clade Troiana et Homero, I, 387 A. Ante Lycurgos et Solonos erat, II, 305 A.
    Moyses de proximo Dei arbiter. II, 937 A. An Deum uiderit, II, 622 B. Moysi locutus est Filius Dei, ibid. Moysi causato lingue tarditatem Dominus os repromisit, II, 456 B. Manus eius emortua et restituta, signum resurrectionis, II, 835 A, 876 C. Ei donatus est populus ad presens, II, 326 B. Iudeos docuit Deum colere, I, 403 B. Nihil illi cum Moyse, qui Deum Moysi reiicit, II, 763 B. Orans in monte, Christum prefigurabat, II, 346 A. Cur filium suum circumciderit, II, 602 B.
    Moyses per uaticinationem usque ad suam etatem scripsit historiam, I, 382 A. Non uidetur primus, in templo suarum litterarum, Deum mundi dedicasse, II, 257 B. Eius libri ceteris omnibus antiquiores, I, 387 A. Ad legem Moysi non ita attendendum, quasi ad principalem legem, sed ad subsequentem, quam certo tempore Deus et gentibus exhibuit, et repromissum per Prophetas in melius reformauit, II, 600 C.
    MULAE matronarum, I, 1301 B.
    MULIER non natura nomen est uxoris, sed uxor conditione nomen est mulieris, II, 896 B. Mulieris uno nomine Spiritus sanctus etiam uirginem intelligi uoluit, II, 894 A, B. Mulieris uocabulum ad sexum pertinet, non ad gradum sexus, II, 895 A. Mulier et femina an idem sensus, I, 1185, sq. Mulierem nominando, quidquid est mulieris nominas, II, 895 A.
    Mulier est diaboli ianua, legis prima desertrix, I, 1305 A. Difficile mulier fit, II, 909 B. Christianarum mulierum habitus, I, 1321 A, 1333, sq. Habitus femine duplicem speciem circumfert, cultum et ornatum, I, 1309 A. Mulierum superbus ornatus describitur, I, 1306 A, 1310 B, 1325 A. Apud Iudeos uelate incedebant, II, 80 B. Muliebris mundus, quid, ibid. Muliebribus uestibus qui uestitur, damnatur in lege, I, 655 B. uid. OCULUS, LUXUS. Nullum uirile munus in Ecclesia mulieri permittitur, II, 902 A; nec docere, nec tingere, nec offerre, ibid. Mulieres heretice quam procaces, II, 56 B. Audent docere, contendere et forsitan tinguere, ibid.
    Mulieres Romane olim aurum nesciebant, I, 302 A. uino abstinebant, ibid. Mulieres ebriose a uiris suis interfecte, I, 302, sq. Sed postea, quam fede mores mutati, I, 304 A. uid. uINUM. Mulieres desponsate exemplum habent Rebecce, II, 904 B. Greca quedam mulier quinionem enixa filiorum, II, 656 A. Mulieris enitentis pudor pro periculo  honorandus, et pro natura religiosus, II, 758 C. Mulier que theatrum adiit, inde cum demonio rediit, I, 657 B. Alia, que tragedum audierat, ultra quintum diem non uixit, ibid. uid. ATTICA.
    Mulieres Pontice malunt militare quam nubere, II, 247 A.
    MUNDITENENS uocatus diabolus, II, 576 A.
    MUNDUS a Deo creatus est, instructus et ordinatus cum omni rationis gubernaculo, I, 334 A. Ex nichilo fecit illum uerbo, quo iussit; ratione, qua disposuit; uirtute, qua potuit, I, 375 A, B. Bonitas Dei operata est mundum, iustitia modulata est, II, 299 A. Mundus animatus Spiritu omnium animarum animatore, I, 324 A. Grande opus et dignum Deo, II, 260 A. Ex omnibus bonis consistit, I, 288 B. Ex diuersis substantiis officiisque constat, II, 1032 B. Omnis situs, habitus elementorum, effectus, motus, status, ortus, occasus singulorum, iudicia sunt Creatoris, II, 299 B.
    Mundus ornamenti et cultus nomine est penes Grecos, II, 233 C. nomen ei accommodarunt, quare, I, 375 A. Cultior est de die in diem, et instructior pristino, II, 700 A. Omnia iam peruia, omnia nota, omnia negotiosa, ibid. Ubique domus, ubique populus, II, 700 B. Meritorium factus est mundus, II, 550 B. Mundus rotundus, sine capite, iuxta Platonem, I, 591 C.
    Mundum increatum dixit Pythagoras, I, 333 A. Illum innatum et infectum alii philosophi defendunt, II, 609 A. Plato docuit illum a Deo factum esse, I, 333 A. Ab angelis institutus fuit, iuxta Simonem magum, II, 62 B, 708 B. sq. Anima mundi ignis, iuxta uarronem, I, 589 B. Refellitur, ibid. Heretici mundum per Dominum mundi interpretantur, II, 481 B.
    Mundi totius habitus preteribit, II, 801 B, 833 B. Cum Romano imperio destruendus est, I, 447 A. Pro eius mora afferenda Christiani in synaxibus Deum precabantur, I, 447 A, 468 B.
    Mundus emulus Dei, II, 898 B. Satanas et angeli eius totum mundum repleuerunt, II, 640 B. Munditenens uocatus diabolus, II, 576 A. Mundus carcer, quomodo, I, 622 A. Eius catene, immunditie et tenebre, quales et quante, ibid. Mortuorum est habitaculum, id est ignorantium Deum, II, 821 A. uitium mundi, acquirendi cupido, I, 1283 A. Nemo sine Dei uoluntate de seculo educitur, I, 1285 A. Christus nunc crucis uirtute uentilat mundum per fidem, postea uentilaturus per iudicium, II, 346 B.
    MUNICIPES memorati, I, 387 A.
    MUNICIPALES solemnitates, II, 76 A.
    MUNUS dictum est ab officio, quoniam officium etiam minoris nomen est, II, 644 B, sq. Munia que ad peccatum inducunt, omnino deserenda, licet uictus inde solum proueniat, I, 667.
    MUNERA, diligentes Christo non placent, II, 457 B; neque sectantes retributionem, ibid.
    MURTIA, dea amoris, II, 640 A.
    MUSAEUS Athenis ueneratus, II, 649 B. Athenienses initiationibus obligauit, I, 404 A.
    MUSICAM ignorantes deridebat Anacharsis, I, 865 A.
    MUSICALIA festa, I, 644 B.
    MUTIUS manum suam dextram in ara cremauit, I, 532 A, 625 B; cum gaudio, II, 751 A.
    MUTINUS, siue Mutunus, Tutinus , deus turpissimus, I, 423 A, 601 A.
    MYSTERIA sua celabant Christiani, I, 308 A.

N
    NABUCHODONOSOR, cum suis regulis, ab India usque ad Aethiopiam habuit regni sui terminos, II, 611 B. Diuinitus somniat, II, 731 C. Eius penitentia, I, 1269 B. Confessio illum in regnum suum restituit, I, 1248 A.
    NARNIENSIUM oppidum, I, 420 A. Eorum deus uisidianus, ibid.
    NASAMMONUM propria oracula apud parentum sepulchra, II, 749 B.
    NATALES martyrum annua die recolebant Christiani, II, 79 A.
    Natale idoli omni diaboli pompa frequentabatur, I, 674 B.
    NATIuITAS legitima ferme decimi mensis ingressus est, II, 714 A. uid. DECIMUS. Etiam septimo mense plena est, facilius quam octauo, ibid., sq. Horum mystica ratio, ibid. Natiuitas nostra reformata regeneratione celesti, II, 759 B.
    Natiuitatis Christi Romana archiua testes sunt, II, 370 C. Noue nasci debuit natiuitatis noue dedicator, II, 781 C.
    NATURA prima omnium disciplina est, II, 82 A. Anime magistra, I, 616 A; II, 811 A. Natura, si quid est, rationale aliquid Dei opus esse credimus, II, 722 B. Eadem est foris que et intus, II, 907 A. Aut defraudatione aut enormitate rescinditur, proprietate mensure conseruatur, II, 723 A. ueneranda est, non erubescenda, II, 695 C. Reuerenda  eius opera Marcion reprehendit, II, 336 A. Non potest se nolle que ita se diligit, ut, si cessauerit, non sit, II, 271 B. Cui natura nulla est, naturalia instrumenta non suppetunt, II, 266 B. Natura quedam nota sunt, II, 798 B. Que sint, ibid.
    Nature interpolator diabolus, I, 1312 B. Eam infecit, delicti semine illato, II, 514 C. Alia natura, alia nature corruptio, II, 720 A. Naturam consecrare, II, 907 B. Uniuersa conditio recidiua est, quomodo, II, 810 B, C.
    Nature ordo describitur, II, 810. Plus est naturam demutare; quam facere materiam, II, 765 B. Nature mutationem ieiunia merentur a Deo, II, 963 A. Omne quod est contra naturam, monstri meretur notam penes omnes, penes nos uero etiam elogium sacrilegii in Deum, nature dominum et auctorem, II, 83 A.
    Naturalia demutabilia credi debent, II, 684 B. Naturalium scientia ne in bestiis quidem deficit, II, 688 B.
    NAUFRAGIO liberati plerique, exinde repudium et naui et mari dicunt, I, 1241 A.
    NAUTAE ad symbolam semper exsultant, II, 562 A. Lasciuia gaudiorum nauticorum, ibid.
    NAuEM prima molita est Minerua, II, 87 B. Nauis cingulo tracta diaboli operatione, I, 410 A.
    NAZARAEUS cur uocatus Christus, II, 372 B. Cur Nazarenos Iudei uocabant Christianos, ibid.
    NECESSITAS sanctior, I, 345 A. Amplectenda est occasio que adimit quod necessitas imperabat, I, 1286 A.
    NECROTHYTAE uoluptates, I, 646 B.
    NECTABIS, II, 747 B.
    NEGATIO omnis idololatria est, sicut idololatria negatio, I, 693 B. A confusione formatur, II, 141 A. Negationem negationi rependit Deus, II, 140 C. Martyrii recusatio est, II, 115 C. Christum negare an idem ac in Christo uel se Christianum negare, II, 140 B, C.
    NEGATOR, qui fidem suam deserit, II, 25 A.
    NEGOTIATIO orbem uniuersum inuasit, II, 700 A. Prohibita primis Christianis ob idololatrie et periurii periculum, I, 676. Si cupiditas abscedat, que est caussa acquirendi, non erit necessitas negotiandi, ibid. A.
    NEMAEA sacra Herculi, I, 644 A.
    NEOPHYTOS collocant heretici, II, 57 A.
    NEOPTOLEMUS tragedus, in somnis admonitus, a ruina liberatur, II, 729 A.
    NEPTUNALES ludi, I, 638 A.
    NEPTUNUS equestris est, quem Greci uocarunt, I, 641 A; Consum Romani, I, 636 C. Laomedontis muros instituit, I, 352 A. Delphinos ei uouebant, I, 639 C.
    NERO primus Rome fidem orientem cruentauit, I, 292 A. Primus ex Cesaribus in Christianos destrinxit gladium, II, 151 B. Inde ipsis honor, I, 293 A. Negat Suetonius eum umquam somniasse, II, 725 A, 733 B. Annis duodecim, mensibus nouem et diebus tredecim regnauit, II, 616 A.
    NERSIA, seu Neurtia, Nortia, Nursia, uolsiniorum dea, I, 421 A.
    NERuA relegatos Christianos restituit, I, 294 A.
    NESTORIS Cocetus, II, 562 B. Eius mella facundie, II, 702 B.
    NICANDER, II, 749 B. Scriptor et pictor, II, 121 A.
    NICOLAUS, unus ex septem primis diaconibus, hereticus, II, 63 A.
    NICOLAITAE in Apocalypsi damnati, II, 63 A. Assertores erant libidinis atque luxurie, II, 280 C. Eorum stupra, II, 46 B. Idolothyta edebant, ibid. Eorum fedus et sacrilegus error, II, 63 A.
    NICOLAITAE, alii heretici, Caiani scilicet. II, 46 B.
    NIGIDIUS hereticus preuertit uias Dei, II, 43 B.
    NIGRI et NIGRIANI, a Nigro dicti, et illorum factio, I, 457, sq. 699 B. Illius participes non fuerunt Christiani, ibid.
    NIHILUM Dei est, sicut et totum, I, 525 A.
    NINIuE, peccatrix, de exitio per penitentiam liberatur, II, 962 A. A Niniuitis Deus auertit destinatum exitium, II, 313 B.
    NINUS, Beli progenies, rex Assyriorum, quo tempore regnauerit, II, 1035 A.
    Ne, Enoch pronepos, I, 1307 B, sq. Ex naturali iustitia iustus inuentus, II, 600 B. Incircumcisus, neque sabbatizans, de diluuio liberatur, II, 601 B. Eius holocausta Deo grata, cur, II, 310 A. In delegatione predicationis successit Enocho, I, 1307 B, sq.
    NOMEN ullum ex seipso nec bonum nec malum, I, 278, sqq. Nominum communio conditionibus preiudicat, II, 253 B. Habent fines suos inter dici et esse, I, 565 B. Fides nominum salus est proprietatum, II, 376 B.
    Nomen simpliciter intelligitur professio Christianorum, I, 1165 A; II, 806 B, 851 B. Quomodo odium eius esse possit, I, 278 sq. uid. CHRISTIANI.
    NONA dea, II, 713 A.
     NONACRIS Arcadie uenenata Alexandrum occidit, II 568 A, 734 B.
    NORICORUM peculiaris deus Belenus, I, 419 A, 596 A.
    NORTIA. uid. NERSIA.
    NOSCE TEIPSUM, Pythie oraculum, I, 525 A.
    NOTARIUS cuiusdam iudicis ethnici, cum a demone precipitatur, a Christiano liberatur, I, 703 A.
    NOTITIA et fructus Dei optimum, II, 287 B.
    NOuUM omne et incognitum subitum est, II, 420 A.
    NOX somno legitime fruendo legem facit, auferens rerum etiam colorem, II, 722 B, C.
    Noctem in orationibus ducebant Christiani, I, 477 A, 1296 A.
    NUBES numerare dicebantur ab ethnicis Christiani orantes, I, 417.
    NUDIPEDALIA ethnicorum, I, 487 A; II, 976 C.
    NUGAS non facit sedulitas, I, 1288 A.
    NUMA POMPILIUS, introductor operosissimarum superstitionum, seu idololatrie, I, 404 A, 429 A, 608 A.
    NUMENTINUS, deus Atheniensium, I, 596 A.
    NUMERUS post unum incipit, II, 922 A. uid. DECIMUS, PRIMUM. Numeri Pythagore, II, 703 B. Numeri ualentinianorum, II, 553, sqq.
    NUMIDAE Cesariati, II, 1040 A.
    NUMMUS a Saturno primus signatus, I, 330 A.
    NUNDINAE, popularium libidinum lupe, II, 1044 B.
    NUPTIAE si non erunt, sanctitas nulla est, II, 282 A. Constant ex eo quod est stuprum, II, 925 A. De aspectu et animo fiunt, sicut stuprum, II, 905 A. In nuptiis auspex aderat ex parte uiri, II, 928 B. Non contrahendo a Christiano cum ethnicis, et cur, II, 696 A. Nubere in Domino Apostolus iubet, I, 1290 A. Nubi ibi ubi et mori, II, 453 C. Christianis seculo digressis nulla repromittitur nuptiarum restitutio in diem resurrectionis, I, 1276 A. Nuptias Marcion abstulit, II, 247 B, ut malum et impudicitie negotium, II, 282 A. Non eas proiiciebat Tertullianus, sed deponebat, nec prescribebat, sed persuadebat sanctitatem, II, 279 C. Non magis primas nuptias aufert, si secundas recusas, quam cibos reprobat, si sepius ieiunas, II, 950 C, D.
    Nuptie secunde non sunt ineunde, II, 915 B. Nubendi modus ponitur apud Montanum, Paracleto auctore. II, 281 B. Nuptias secundas damnabat, II, 983 B. uid. MATRIMONIUM, MONOGAMIA.
    NUS, eon, II, 551 B.
    NYMPHODORUS, scriptor, II, 749 B.

O
    OBEDIENTIAE preclarum exemplar in Abraham, I, 1164 A. Deo non obedire, quam iniustum et ingratum, I, 1255 A, B. uid. OBSEQUIUM.
    OBELISCUS enormis Soli prostitutus, I, 640 A. Scriptura eius de Aegypto superstitio est, ibid.
    OBLATIONES Abel cur Domino accepte, II, 310 C. Oblationes pro natalitiis martyrum, pro defunctis, annua die faciebant Christiani, II, 79 B, 926 C.
    OBLIuIONIS an capax anima, II, 687 B. Obliuionis recordationem precedentis uis unde, II, 689 A, B. An a tempore, ibid. uid. MEMORIA.
    OBODAN, deus Arabum, I, 596 A.
    OBSEQUIUM artificium promerendi est, I, 1255 A. Ad exhibitionem obsequii, prior est imperantis auctoritas quam utilitas seruientis, I, 1234 A. Non quia bonum est, idcirco auscultare debemus, sed quia Deus precepit, ibid. Domino Deo obsequii exhibitio a nobis debita, I, 1255. Obsequii ratio ex similitudine animorum constituta est, ibid. Nemo patitur malo obsequi, II, 376 B.
    OBSERuATIO inueterata tenenda, etsi nulla scriptura eam determinauit, certe consuetudo corroborauit, si tradita prius est, II, 967 A. Obseruationis necessitas agnoscitur cum eluxit rationis auctoritas a primordio recensende, II, 957 B. uid. CONSUETUDO, TRADITIO.
    Obseruationum christianarum rationem natura defendit, que prima omnium disciplina est, II, 82 A.
    OBSTETRICIBUS egyptiacis cur Deus benefecerit, II, 417 B.
    OCCIDERE est carni animam eripere; uiuificare, contrarium, II, 835 C.
    OCHUS, qui et Cyrus, II, 614 A.
    OCRICULANORUM dea ualentia, I, 421 A.
    OCTAuAE festorum seu solemnitatum Christianorum, I, 682 C, sq. Festa gentilium eas non habebant, ibid.
    OCULI mulierum in exordiis nigro puluere ornati, I, 1306 A. Fuligine eos collinebant, I, 1321 A. In quo Deum offendebant, ibid. Oculos et suspiria adolescentium post se trahunt compte mulieres, I, 1320 A. Oculorum propria tormenta in barathro, que, II, 845 C.
     ODII cecitas, I, 280 A. Odii iustitia non de euentu, sed de conscientia, probanda est, ibid. Odisse quem non noueris, summa peruersitas est, I, 261 A. Odium tunc solummodo res meretur, cum cognoscitur an mereatur, ibid. Odium gentilium erga christianum nomen, I, 261, sqq. uid. CHRISTIANI, NOMEN.
    eDIPUS personatus a Macedonibus derisus, I, 325, 581. Scelus eius representatum laudabant ethnici, ibid.
    eNOTRIA, postea Italia cognominata, I, 330 A, 602 C.
    OFFENSA comes est frustrate uoluntatis, II, 277 C.
    OFFICIALES corone, II, 93 B.
    OGDOADAE ualentinianorum, II, 46 B.
    OLEO ungebantur catechumeni in Baptismo, I, 1207 A; II, 262 A. Per oleum curantur infirmi, II, 703 B.
    OLLAE undique ebullentis motus, II, 234 A.
    OLYMPIA, sacra Ioui instituta, I, 644 A.
    OLYMPIAS, Alexandri mater, II, 727 B.
    OMNE totum est et integrum, et nulla sui parte defectum, II, 900 B.
    OMPHALE, scortum Herculis, I, 605 B; II, 1041 B, sq.
    ONAGER Iudeis in deserto fontem aque indicauit, I, 364 A.
    ONOCHeTIS fictus a nebulone Iudeo Christianorum Deus, I, 364 A, 579 B.
    OPERATIONIS tempus in carne, II, 496 D. In omni operatione tria principalia, II, 215 B, C. uid. OPUS.
    OPHITAE, heretici serpentem colentes, II, 63 B, sq. Eorum eones, II, 64 A, B.
    OPIMITAS sapientiam impedit, exilitas expedit, II, 683 B.
    OPINIO omnis a sensu, I, 675 A. Inter opinionem et ueritatem multa distantia est, I, 565 B.
    OPUS inferius artifice sit necesse est, II, 295 C. Dei opera incolere nemo dignus, nisi ipsius imago et similitudo, II, 288 B. Si ex aliqua materia sint, hoc ipso tamen ex nichilo, dum non id fuerunt quod sunt, II, 290 A.
    Operam Legis iuga reiecta sunt, non disciplinarum, II, 989 C.
    Opera uere bona et christiana, que, I, 1294, sqq. Opus certum nullum est mercedis incerte, II, 823 A. uid. BONUM, MERITUM.
    ORACULA quomodo apud ethnicos fundebantur, I, 413 A. Fiebant demonum prestigiis, I, 408 A. Eorum ambiguitates, I, 408, sq.
    ORATIO ducit spiritum ad Deum, II, 926 A. Qui orat, prope est celo, ibid. Sola est oratio que Deum uicit, I, 1195 B. Diluit delicta, tentationes repellit, persecutiones extinguit, pusillanimes consolatur, magnanimos oblectat, peregrinantes deducit, fluctus mitigat, etc., etc., I, 1196 A. Orationis officia, I, 1164 A. Murus est fidei, arma et tela nostra aduersus hominem qui nos undique obseruat, I, 1196 A. Oratio de conscientia procedit, II, 926 A. Si conscientia erubescit, erubescit oratio, II, 926 A. Omni omnino confusione animi libera debet esse orationis intentio, I, 1167 A. Orat omnis creatura, I, 1196 A, B. Quam temerarium sine oratione diem transigere, ibid. Omni momento hominibus necessaria est oratio, II, 926 A. Orandum ante cibum, I, 1193 B; ante lauacrum, ibid.; atque in ingressu lucis et noctis, ibid. Noctu ad orationem surgendum, I, 1294 B, 1296 A. Ieiuniis preces alende, I, 1244 A. Quidam ante omnem orationem totum corpus abluebant, I, 1168 A. Post orationem sedendi mos, unde, I, 1171, sq.
    Oratio legitima, que, I, 1165 A, 1195 A. Deus solus docere potuit ut se uellet orari, I, 1265 A. Orationis religio ab ipso Christo ordinata, ibid. Ex tribus constituta est Dominica oratio: ex sermone quo enuntiatur, ex spiritu quo tantum potest, ex ratione qua docetur, I, 1151 A. Propriis orationibus premittitur Christi oratio, I, 1165 A.
    Orabant Iudei ter per diem, I, 1193 A. Eorum littorales orationes, I, 579 B. In que uerba Ioannes docuerit orare, non exstat, I, 1152 A.
    Orabant Christiani manibus expansis, I, 442 A, 1171 A; ad regionem Orientis conuersi, I, 370, sq., 579 A; sine monitore, de pectore intimo, I, 443 A; capite nudo. I, 442 A; de carne pudica, anima innocente et de Spiritu sancto, I, 444 A. Quantum eorum precum uis Deo grata, I, 468 A. In publicis synaxibus, nocte ad preces fundendas surgebant, I, 273 A, 381 A, 468 A, 477 A; II, 79 B. Deum orabant pro omnibus, I, 468 A; et pro mora finis mundi, ibid., B. Precabantur ante et post cibum, I, 477 A.
    Orabant ethnici deos suos, preuio monitore, I, 443 A. Precabantur expansis manibus, I, 442 A, ad Orientem conuersi, et cur, I, 371 A, 579 A; sed idololatria et quolibet scelere polluti, I, 465 A.
    ORBANA dea, I, 606 A.
    ORDINATIO, I, 1256 A. Omnes hereticorum ordinationes temerarie, leues, inconstantes, II, 757 A.
     ORDO a principalibus deducendus, II, 297 A. Inter ordinem et plebem differentiam constituit Ecclesie auctoritas, II, 922 B.
    ORESTES insanus matrem in sorore uidit, II, 675 C.
    ORIENTIS uirtus, quid, II, 339 A.
    OROPUS Amphiarii habebat oraculum, II, 730 A.
    ORPHAEUS ueneratus Pierie, I, 403 B; II, 649 B. Liberi sacra et festa introduxit, I, 403, sq.
    ORPHEUS auctor, I, 649 B.
    Os cur homini datum, II, 882 B. Oris spelunca, ibid.
    OSCULA libidinem inflammant, II, 909 C. Feminis dabatur osculum a maritis et a propinquis, ut experirentur an uinum bibissent, I, 303 A. Postea fuit prohibitum ob earum intemperantiam, I, 304 A.
    Osculo Christus tradi debuit, II, 463 A.
    Osculum pacis est signaculum orationis, I, 1176, sq. In sacrificiis dandum, I, 1177, sq. Non dabatur diebus ante Pascha, I, 1178 A.
    OSIDIUS GERA Medeam tragediam ex uirgilio plenissime expressit, II, 53 A.
    OSIRIS semper sepelitur, et in uiuido queritur, et cum gaudio inuenitur, quid significet, II, 261 A.
    Osiris idem qui et Liber, II, 85 B.
    OSSA quingentorum fere annorum adhuc succida, et capilli olentes uisi sunt Carthagine, II, 854 C.
    OTHO imperator regnauit mensibus tribus et diebus quinque, II, 616 A.
    OuIS euangelica proprie est Christianus, II, 992 A. Oues Dei, Christiani, II, 105 C.
    OuA honori Castorum adscribunt, cur, I, 639 C.

P
    PACUuIANA testudo, II, 1037 A.
    PAENULAE usus cur et a quibus excogitatus, I, 301 A; in theatrorum spectaculis, et cur, ibid.
    PAGANI. uid. ETHNICI.
    PALAESTRICA diaboli negotium est, stadii spectaculum, I, 651 A.
    PALLAS Attica a crucis stipite non distinguitur, I, 366 A. uid. MINERuA.
    PALLIUM, qualis habitus, II, 1031 A. Nihil eo expeditus, etiamsi duplex, II, 1046 B. Grande eius beneficium, sub cuius recogitatu improbi mores uel erubescunt, II, 1050 A.
    PALMAE septuaginta in deserto, septuaginta discipulos prefigurabant, II, 563 A.
    PALMATA uestis, que, I, 531 A.
    PALOS terminales figere Deo, II, 969 B.
    PANCARPON, quid, II, 563 A.
    PANDORAE caput primum coronatum est a Charitibus, cum ab omnibus muneraretur, II, 84 C. Hesiodi Pandora, II, 562 B.
    PANIS quotidianus, quid, I, 1160, sq.
    Panem Christus corpus suum appellat, I, 1160 A; II, 461 A. Acceptum et distributum discipulis, corpus suum illum fecit, II, 460 C. Pane corpus suum representat, II, 262 A. Panis et calicis sacramento, corporis et sanguinis dominici ueritas comprobata, aduersus phantasma Marcionis, II, 489 A. uid. EUCHARISTIA.
    PANTOMIMUS a pueritia patitur in corpore, ut artifex esse possit, I, 649 B. Pantomimi, sumpta deorum larua, super corpora occisorum aut morientium saltabant, I, 576 B.
    PAPIAE leges, I, 286 A. Cur uanissime uocentur, I, 287 A. Eas Seuerus imperator abrogauit, I, 286, sq.
    PARABOLA de nullo non conuenit, II, 838 A. Eius interpretatio quomodo sit ineunda, II, 996 B. Cur in parabolis Iudeis locutus sit Christus, II, 841 A, B.
    PARACLETI Montanici uis, II, 886 B, C. Multa docuit que in illum distulit Dominus, II, 950 B. Deductor est omnis ueritatis, II, 103 A. Solus a Christo magister et dicendus et uerendus, II, 890 B. Eius administratio, que, ibid. A. Nouam doctrinam Montanistis subministrauit. II, 931 B. Monogamie potius est restitutor quam institutor, ibid.
    PARADISUS est locus diuine amenitatis, recipiendis sanctorum spiritibus destinatus, I, 520 A; II, 297 B. Eius ianitrix romphea nullis cedit, nisi qui in Christo decesserunt. II, 747 A. Paradisi clauis tuus est sanguis, ibid. In paradisum reuocabitur homo qualis inde pulsus est, II, 833 C. uid. CeLUM, INFERI.
    PARALYSIS mentem prodigit, II, 683 B.
    PARASCEuE ieiuniis dicatur, II, 973 A.
    PARASITI affectant, ad gloriam famulande libertatis sub auctoramento uentris, inter contumelias saginandi, I, 475 A.
    PAREDRI spiritus, II, 698 B.
    PARIETES Tyriis et hiacynthinis et regiis uelis pro pictura abutuntur, I, 1312 A.
     PARIS de tribus deabus iudicium tulit, I, 359, sqq. Ab histrionibus decantatum, ibid.
    PARRICIDIUM multum differt ab homicidio, I, 316 A.
    PARTHENIIS audaciores Romani, I, 457 A.
    PARTIARII erroris Marcionis Iudei, II, 343 A.
    PARTICULA coniunctiua, II, 221 B.
    PARTULA, dea que partum gubernat, II, 713 A.
    PASCHA figura Christi, II, 486 A. Pascha Domini, id est passio Christi , II, 630 B. Diem Pasche ad patiendum Christus elegit, II, 460 A. Hac die, qua communis et quasi publica ieiunii religio est merito, deposuimus osculum, I, 1178 A.
    Pascha celebramus annuo circulo in mense primo, II, 973 A. Blastus, hereticus iudaïzans, dicit non aliter Pascha custodiendum esse, nisi secundum legem Moysi, die quarta decima mensis, II, 72 B. Pasche noctem Christiani peruigilabant, I, 1294 B. A Pasche die in Pentecosten usque gaugebant, II, 80 A. Tempus illud in omni exsultatione decurrendum, II, 973 A. uid. GENUFLEXIONES, IEIUNIA.
    PASIPHAE in Laconia oraculum, II, 730 A.
    PASSIBILE an omne corpus, uel omne passibile corpus, II, 657 B.
    PASSIONIS sue Christus omne scriptum impleuit, II, 460 B.
    PASTOR bonus Christus, II, 992 A. In calice depictus, II, 1000 C.
    PASTOR, liber Herme, apocryphus, II, 1000 B, C, 1021 A.
    PATER, nomen pietatis et potestatis, I, 1154 A.
    PATER eternus ante mundum conditum erat solus et non solus, quomodo, II, 160 A. Inuisibilis est, II, 171 A, 187 A; impassibilis et incompassibilis, II, 194 C. Pater habeat Filium necesse est, ut sit Pater, II, 165 A. Pater ante de Filio testatus, quam Filius de Patre, II, 323 A. Pater tota substantia est, Filius uero deriuatio ipsius et portio, II, 164 B. Domini nomen Patri accedit, quod et Filius per Patrem capiat, II, 480 C. Patrem descendisse in uirginem, ipsum natum et passum dicunt Praxeani, II, 154 D. uid. FILIUS.
    PATER sacrorum, I, 313 A.
    PATRIAE uiuendum est, II, 1047 B. uid. PUNICA.
    PATRIARCHAE incircumcisi fuerunt, II, 602 A, B. Plurifariam matrimoniis uti fas eis fuit, I, 1277 A. Quam licentiam noua Lex sustulit, ibid. Non modo pluribus uxoribus, uerum etiam concubinis coniugia miscuerunt, II, 921 A. Quod Deus indulsit donec mundus reparetur, ibid.
    Patriarchas et Prophetas Christus ex inferioribus terrarum liberauit, II, 742 C, sq., 657 A.
    PATIENS homo, quis, I, 1272. Nemo humilis, nisi patiens, I, 1267 A. Pro Deo pati non possumus nisi Spiritus Dei sit in nobis, II, 195 A. Non tamen ipse patiens, sed pati posse prestans, ibid. Pati idipsum quod aliis feceris, res amarissima, II, 306 A. Pati de Deo, quis ab ethnicis dictus, I, 413 A.
    PATIENTIAE laus, I, 1271 B, sq. Eius utilitas et uoluptas, I, 1263 A. Ubi Deus, ibi et patientia, eius alumna, comes et ministra, I, 1272 B, sq. Fidem subsequitur et antecedit, I, 1259 B. Dilectionem, Deo magistro, patientiam comitatur, I, 1268 B. Amoris inimicorum precepto uniuersa patientie disciplina succincta est, I, 1260 B. Dilectio patientie disciplinis eruditur, I, 1268 B. Patientie ratio et disciplina, que, I, 1273 A. Illius proprium, non emulari, I, 1268 B. In detrimentis exercitatio est largiendi et communicandi, I, 1261 A. Negotiatio patientie in corpore, que, I, 1269 B. Detrimentum patientie fastidium opulentie preministrat, I, 1260 B.
    Patientie exemplum Deus, I, 1251 B, sq. Diuine patientie species, I, 1252 A, B, 1254 B. Patientia Dei est natura, effectus et prestantia ingenite cuiusdam proprietatis, I, 1251 B. Patientia Christi I, 1252 B, sqq. Dei aures aperit, I, 1269 A. Patientie uoluptate Christus discessurus uolebat saginari, I, 1254 A. Ante Christum patientia non erat in terris, quia nec fides, I, 1260 A. Nouam patientiam docuit, etiam uicem et recordationem iniurie cohibens, II, 395 B.
    Patientiam omnes philosophi unanimiter laudant, I, 1251 A. Ethnicorum patientia falsa, probrosa, I, 1273 A. Patientiam singularem suos docet diabolus, ibid.
    PATINA Acci, II, 562 B.
    PATRICIUS quidam senatu submotus, quia deum pondo libras argenti facti habebat, I, 299 A.
    PATROCLUS funus de Achille flagitabat, I, 745 B.
    PAULUS, apostolus Christi, doctor nationum in fide et ueritate, uas electionis, ecclesiarum conditor, censor disciplinarum, I, 1221 A; II, 327 A, 1009 A. Pacificus apostolus, p, 1216 A. Columna immobilis disciplinarum, II, 1011 A.  Eius laus, II, 789 A. Paulus in Genesi repromissus, II, 148 A, B, 469 C. In Beniamin portenditur, II, 148 A; et in Saule, II, 470 A. De tribu Beniamin ortus, II, 469 C. An solus Baptismum Christi induerit, I, 1213 A. An eamdem doctrinam cum ceteris Apostolis predicauerit, II, 35, sq. Apostolos reprehendit quod non recto pede incederent, II, 268 B, 364 C, 474, A, B. At de Lege tantum erat questio, II, 474 A. In Petro non ignorantiam aliquam reprehendit, sed conuersationem, II, 35 Petrum inuisit ex officio et iure fidei et predicationis, II, 33 C. Calefecit tamquam nutrix paruulos fidei, quomodo, II, 949 C.
    Paulus ciuitatis Romane consequitur natiuitatem, cum illic martyrii renascitur generositate, II, 151 B. Apostolus factus de persecutore, primus Ecclesie sanguinem fudit, II, 148 A. Euangelium sanguine suo signatum reliquit, II, 366 C. Rome, II, 49 B, distrahitur, II, 151 A. Ioannis Baptiste exitu Rome coronatur, II, 49 B. Bene quod Petrus Paulo in martyrio adequatur, II, 36 C, sq. Per Neronis seuitiam sanguinem christianum seminarunt, I, 403 A.
    Paulus greco sermone scripsit epistolas, I, 1186 A. Illi perperam adscripta opera ab Asie presbytero, I, 1219 A. Cerdon apostoli epistolas neque omnes neque totas recipit, II, 70 C.
    PAUPERES Dominus semper iustificat, et diuites predamnat, I, 1260 B. Oratio alit pauperes, I, 1196 A. Lucrum est pietatis nomine facere sumptum, si pauperes adiuuentur, I, 474, sq. Quanta caritate pauperibus subueniebant Christiani, I, 470 A.
    Pauper spiritu nullus nisi humilis, I, 1267 A.
    PAuENTINA, dea, I, 600 C.
    PAuOR, deus, I, 600 C., ab Hostilio inuentus, II, 266 C.
    PAuUS pulcherrimus, et quo uelit colore cultissimus, II. 1030 B: sed tacent pinne, et displicet uox, II, 707 A. Hortensius orator primus pauum cibi gratia potuit occidere, II, 1048 B. Pauum se meminit Homerus, Ennio somniante, II, 707 A, 708 B.
    PAX piorum bellum est Satane, I, 621 A. uid. OSCULUM. Ius pacis communicabatur per ecclesias, II, 891 A. Episcopus Romanus dat pacem et reuocat, II, 155 B. Pax penitentibus concessa, I, 621 A; II, 42 B; a martyribus, I, 621 A. Heretici pacem cum omnibus miscent, II, 56 B.
    PECCATOR traditur diabolo quasi carnifici, in penam, II, 106 A. Ante ueniam deflere se debet, quia tempus penitentie idem quod periculi et timoris, I, 1238 A. Peccatoris restituti exemplum et pericula, I, 1241 A, B.
    PECCATUM originale adstruitur, I, 813 A.
    Peccatum nisi malum factum dici non meretur, I, 1230 B. uoluntas facti origo; non enim nisi uoluntate delinquitur, I, 1232 B. Non facti tantum, sed et uoluntatis delicta uitanda, et penitentia purganda, ibid., A. Omne peccatum impatientie adscribendum, I, 1258 B. Sunt peccata carnalia et peccata spiritalia, I, 1232 A. Septem peccata capitalia, II, 375 A, B. Peccata media et modica, II, 983 B. Maxima aut summa, ibid. Sine dubio idololatriam admittit quicumque delinquit, I, 664 A. Munia que ad peccatum inducunt, omnino deserenda, I, 667. Non id damnatur in quo male fit, sed id quod fit, II, 497 A. Minis horrendis Creatoris uix a malo auellimur, II, 300 A. Solus Deus sine peccato, et solus homo sine peccato Christus, II, 720 B.
    Peccatis omnibus, seu carne seu spiritu, seu facto seu uoluntate commissis, qui penam per iudicium destinauit, idem et ueniam per penitentiam spopondit, I, 1233 A. Peccatorum obliterationem a Deo merentur ieiunia, II, 963 A. An sint peccata remissibilia et irremissibilia, II, 985, sqq. Peccatorum uenia, quam iucunda, II, 65 D. Oratio diluit delicta, lapsos erigit, cadentes suspendit, stantes continet, I, 1196 A. uid. DELICTUM.
    PECUNIA propter animam, non anima propter pecuniam, I, 1262 A. Pecuniarum rem augentes, pecuniam anime anteponunt, I, 1261 C. Pecunie ardor quomodo restinguatur, II, 306 A.
    PECUDES usibus nostris a Domino prouise et tradite, I, 1255 A. Ab ethnicis adorabantur, I, 365 A. Orant pecudes et fere, et genua declinant, et egredientes de stabulis ac speluncis, ad celum non otiosi ore suspiciunt, I, 1196 B.
    PELASGI memorati, II, 1031 B.
    PELOPONESUM ab Amyclis occupatum, II, 700 A.
    PENATES unusquisque domi seruatos colebat, I, 344 B.
    PENTECOSTE, I, 682 C, sq. Ordinandis lauacris latissimum spatium, I, 1222 A. uid. PASCHA.
    PENULA, quid, I, 301 A.
    PERAGENOR deus, I, 600 C.
    PEREGRINANTES deducit oratio, I, 1196 A.
    PEREGRINUS se rogo immisit, I, 625 A.
    PERICULORUM auersionem a Deo merentur ieiunia, II 963 A. Periculi dubii nullus timor iustus est, II, 823 A.
    PERIPATETICI animam ex substantia quinta esse dicunt, II, 653 A.
     PERIPHLEGETHON, seu Phlegethon, apud mortuos amnis, I, 520 A.
    PERIURI aqua se tingebant in expiationem sceleris, I, 1205 A.
    PERMISSIO ex indulgentia est, II, 917 A. Quasi de inuita uenit uoluntate, ibid. Non omne quod permittitur a Deo, ex mera et tota eius uoluntate procedit, ibid.
    PERONES effeminatissimi, II, 1046 B. In Peronibus uniones emergere de luto cupiunt, I, 1312 A.
    PERPETUA, martyr firmissima, I, 715 A. Eius uisio sub die passionis, ibid.
    PERSAE solem deum esse credebant et illum adorabant, I, 369 A. Eum in clypeis depictum habebant, I, 370 A. Persarum cum matribus incestus, I, 325 A.
    PERSECUTIONIS status animaduertendus, utrum a Deo obueniat, an a diabolo, quo facilius de obitu eius constare possit, I, 107 A. Persecutionis fontes, synagoge Iudeorum, II, 143 A. Persecutionis ardore uri, est probari de fidei tenore, II, 106 B. Oratio persecutiones extinguit, I, 1196 A. Quod agitur iu persecutione, gloria Dei est probantis uel reprobantis, II, 104 A. Tempore persecutionis Deus magis creditur et timetur, ibid.; fides sollicitior est et disciplinatior, ibid.; soli timori et spei uacatur, ibid. uid. CHRISTIANI, ETHNICI.
    PERSAEUS ex Ioue ortus, I, 606 A. Falsus deus, ibid. Inter sidera delineatus ab Arato, II, 142 A.
    PERSONAE nomen a Tertulliano adhibitum, II, 167 C, D.
    Persona Dei Christus est Dominus, II, 500 B. In persona una uidemus duplicem statum, non confusum sed coniunctum, Deum et hominem Iesum, II, 191 C.
    PERSUNDA dea, I, 601 A.
    PETROMA, quid, I, 313 D.
    PETITIO omnis et decipere et decipi potest, I, 1221 B.
    PETRA Christus, multis modis et figuris predicatus, II, 622 B.
    PETRINA acies, que, II, 622 B.
    PETRUS, Christo carissimus discipulorum, II, 387 C. Cur nomen ei mutatum, ibid. Petrus, edificande Ecclesie petra, II, 34 B. In ipso exstructa est Ecclesia, II, 1025 A. Illi date sunt claues celi, ac per eum Ecclesie, II, 142 C. An potestas soluendi et alligandi Petro sit emancipata ad delicta fidelium capitalia, II, 1026 A. Christum agnouit in Scripturis repromissum, II, 410 B. Non nisi in spiritu Moysen uidit et Eliam, II, 413 C.
    Petrus primus baptizauit, II, 1025 B. In Tiberi baptizauit, I, 1203 B. Nihil illum latuit, II, 34 B. Reprehenditur ob inconstantiam, uictus a Paulo, II, 35 sq., 364 C, 474 A. Clementem ordinat Romanorum episcopum, II, 45 A. Petri ecclesia, II, 1025 A. Petrus ceditur, II, 151 A. Euangelium sanguine suo signatum reliquit, II, 366 C. Petrus Rome passus, passioni Dominice adequatur, II, 49 B, cum cruci adstringitur, II, 151 B. uid. PAULUS.
    PHAETON, detrusus de celo ab histrionibus representatus, I, 359 A.
    PHANEROSES puelle Philumenes, II, 43 A, 71 C.
    PHARAO Deum negauit, II, 301 C. Cor eius induratum, ibid.
    PHARIA, seu Faria, Farrea , I, 366 A.
    PHARISAEI additamenta quedam Legi adstruendo, a Iudeis sunt diuisi, II, 61 A. Unde hoc illis nomen, ibid.
    PHERECYDES, Pythagore magister, II, 649 B, 698 B. Saturnum refert ante omnes coronatum, II, 85 A.
    PHIDIAE manus Iouem Olympium ex ebore molite, II, 803 A.
    PHILADELPHUS, Soteris successor, triginta annis regnauit, II, 614 B. uid. PTOLEMAEUS.
    PHILIPPUS Macedo, nondum pater Olympiadis uxoris naturam obsignari uiderat annulo, II, 727 A.
    PHILOCHORUS auctor, II, 729, sq.
    PHILOMELAE medicamenta, I, 570 B.
    PHILOPATOR septemdecim annis regnauit, II, 614 B.
    PHILOSOPHIA unde sic dicta, I, 384 A. Concussio est, exclusio et offanatio ueritatis, II, 65 A, 652 A. Eius ueneficia, II, 650 A. Elinguis philosophia uita contenta est, ipse habitus sonat, II, 1049 A, B. Materia est sapientie secularis, temeraria interpres diuine nature et dispositionis, II, 19 A. Habuit libertatem ingenii ad extendendos de anima retractatus, II, 650 B, C. Late queruntur incerta, latius disputantur presumpta, ibid. Hereses a philosophia subornantur, II, 19 A. Eius nomine ab Apostolo omnes hereses damnantur, II, 521 A. Ieiunantes a philosophia, nichilominus uiuunt, II, 655 B. uid. DIALECTICA.
    PHILOSOPHUS, animal glorie, II, 647 A. uerborum operator, rerum destructor, error amicus et interpolator, I, 514 A. Discipulus Grecie et hominum, ibid. Philosophi corruptores, adulteri, I, 509, sqq. Homines glorie et eloquentie libidinosi, I, 516 A. Sapientie et facundie caupones, II, 651 B. Hereticorum patriarche, I, 519 A; II, 19 A, 204 C.  Illorum deus, quis, II, 317 B. Prior homo quam philosophus, I, 616 A.
    Philosophorum quelibet secta apud ethnicos probata, I, 563 B. Ex iis soli condemnati qui illorum deos aspernabantur, ibid. Plures statuis et solariis remunerati, ib. Christianis plane dissimiles uirtutibus, I, 502-514; ac scientia et disciplina, I, 507 A. Illorum improuidus animus, II, 656 A. ueritatem affectando corrumpebant, I, 504 A, 506 A. In principes suos latrabant, I, 502 A. Non poterant eiicere demones, I, 503 A; quos secundum deos esse putabant, ibid. Quos et quales deos finxerint, I, 347 A. Non magis quam alii deos uenerabantur, I, 353, sq. Philosophus totum se ad famam comparandam dirigit, I, 507 sqq. Durus est cum ueritatis fores pulsat, I, 609 B. Eorum enormis intentio solet plerumque nec prospicere pro pedibus, II, 656 A.
    Philosophorum quorumdam opiniones absurde, I, 520 sqq. Refelluntur, ibid. uariis sectarum libidinibus inter se discordant, I, 1251 A. In solam patientiam concordant, ibid. Plus diuersitatis inuenitur inter philosophos quam societatis, cum et in ipsa societate diuersitas eorum deprehendatur, II, 649 B. In incertum miscuerunt quod inuenerant certum, I, 516 B. De ueritate contra ueritatem disputabant, I, 519 B. Prophetas legerant, II, 649 B. Plura ex Scripturis hausta corruperunt, I, 515, sq., 520 A. Eorum ingenia uetus Instrumentum interuerterunt, I, 516 A, 519 A. Aliquando iuxta nostra senserunt, II, 648 B.
    Philosophi de Deo nichil certe proferre sunt ausi, I, 516, sqq. Mundum hunc innatum infectumque defendunt, II, 809 A. Ex contrariis uniuersa constare condicunt, II, 657 C. Quidam ipsorum uoluptatis nomen quieti et tranquillitati dederunt, II, 659 B.
    PHILUMENE, II, 18 B, 71 C, 763 A, 791 A.
    PHeNIX, seipsum funerans, renouat firmissimum resurrectionis documentum, II, 811 B. uid. IROMUS.
    PHeNICES in Africam eructant, II, 700 A, 1035 B.
    PHOSPHORUS, frigidissimus rhetor latinus, II, 553 B.
    PHRYGAE heretici, II, 72 A.
    PHRYGES primi genus habuerunt, I, 570 B. Romanos pariunt, II, 1035 B. Phryges timidos comici illudunt, II, 685 B.
    PHRYNE, meretrix Diogenis, I, 510 A.
    PHTISIS mentem seruat, II, 683 B.
    PHYGELLUS frustratus circa ueritatem, II, 828 B.
    PHYSICORUM magister Mercurius Trismegistus, II, 567 A. Physica superstitio pro deo habet elementa, II, 477 A. Cur tanta eorum dissensio de natura Dei, I, 587, sq.
    PHYSCON, rex libidinosissimus, II, 1042 B.
    PICTURAE calicum, II, 991 C, 1000 C.
    PILATUS, conscientia christianus, Tiberio Cesari scripsit que a Christo acta erant, II, 403 A.
    PINDARUS et Callimachus Apollinem memorantur interfecto Delphine dracone, lauream induisse, II, 85 B.
    PISCES maris, sanctior cibus, II, 262 B. In piscium cerebris lapidositas quedam inuenitur, I, 1311 A.
    Pisciculi Christiani, secundum nostrum Iesum Christum, in qua nascuntur, I, 1198 A. Nec aliter quam in aqua permanendo salui sunt, ibid., sq. uid. PYRRHUS.
    PISISTRATI studium in instruendis bibliothecis, I, 379 A.
    PISO et Gabinius consules, I, 305 A.
    PLACENDI uoluntas uiris propter feminas, et feminis propter uiros, uitio nature ingenita est, I, 1325 A. Nihil Deo perosius studio placendi, II, 911 A.
    PLATO, adolescentium corruptor, I, 510 A. Eius superbia, I, 511 A, a Diogene calcata, ibid. Mella eius facundie, II, 702 B. Eius honor, II, 651 B, et christianismus, II, 20 B. Mercurio Aegyptio precipue assueuit, II, 649 A. uentris gratia Dionysio uenditatur, I, 513 A. Per somnium moritur, II, 639 A.
    Plato dixit Deum inuentu difficilem, effatu impossibilem, I, 509 A. Diuinam prouidentiam adseruit, I, 517 A. Angelorum existentiam non negauit, I, 405 A. Constituit Minoïs et Rhadamanti tribunal et mortuorum iudicium, I, 415 A. Sidera deos habet, quod genus deorum igneum appellat, II, 260 B. Eius sententia de mundo, II, 1033 B; et de innata materia, II, 667 A; atque de immortalitate anime, II, 795 C. Eius sedem in capite ponit, II, 671 B. Bifariam eam partitur, per rationalem et irrationalem, II, 672 A, B. Quasdam uult esse substantias inuisibiles, incorporales, supernundiales, diuine et eterne, quas appellat ideas, II, 678 A. Eius error circa diluuium, I, 481 A. Plato, omnium hereticorum condimentarium, II, 686 C. Quomodo, II, 687 A.
    PLATONICI Deum incorporeum dixerunt, I, 517 A. Dei prouidentiam agnouerunt, ibid.
    PLENITUDO Creatoris in Christo, que, II, 520 A, B.
    PLEROMA et triginta eones introduxit ualentinianus, II, 68 A. In summis summitatibus presidet tricenarius pleroma, Horo signante lineam extremam, II, 577 A.
    PLINIUS iunior de Traiano querit quid agendum sit de christianis, I, 272, sq. uid. TRAIANUS.
     PLUTO mortuorum cadauera cum malleo deducere ferebatur, I, 362 A, 576 C.
    PLUuIA, Marco Aurelio imperante, diuinitus impetrata, II, 295 A, 703 C. uid. IMBER.
    Pluuiarum pollicitatrix uirgo Celestis, I, 413 A.
    PeNITENTIA omnis confessio est delicti, II, 769 B. Eius nomen in greco sono, non ex delicti confessione, sed ex animi demutatione compositum est, II, 314 A. uid. EXOMOLOGESIS. Penitentie causse, delicta, II, 985 A. Eius stimulus ex fide, II, 403 B; instrumentum metus, I, 1240 A. Penitentia uita est, quum preponitur morti, I, 1233 B. Penitentia Deus mitigatur. I, 1243 A. Afflictatione carnis et spiritus de pristinis satisfacimus, I, 1223 A. Anime et corpori communis est penitentie medela, I, 1232 A. In quantum non peperceris tibi, in tantum tibi Deus parcet, I, 1243 B. Tempus penitentie, tempus periculi et timoris, I, 1238 A. Penitentia non perit, quia patientiam inuenit, I, 1268 B. Opera penitentie calamitatis publice tempore a Christianis acta, I, 486, sq.; et ab ethnicis, I, 487 A.
    Penitentie fructus, uenia, II, 1001 A. Omnibus delictis ueniam per penitentiam spopondit Deus, I, 1233 A. Quoties delinquitur, toties ignoscitur, I, 1240 C. Frustra ageretur penitentia, si careret uenia, II, 785 B. Penitentia in gratiam nos Domini reuocat, I, 1231 B. Semel cognita atque suscepta, numquam posthac iteratione delicti resignari oportet, ibid. Ex penitentia maturescit emendationis fructus, II, 1001 A. Ubi emendatio nulla, penitentia necessario uana, I, 1228 A. Pigeat sane peccare rursus, sed rursus penitere non pigeat, I, 1242 A. Redundantia clementis celestis, libidinem non faciat humane temeritatis, I, 1240 B.
    Penitentia secunda est et una, I, 1243 B. Collocauit Deus in uestibulo penitentiam secundam, que pulsantibus patefaciat; sed iam semel, quia iam secundo, I, 1241 B. Debitor huius, quis, I, 1242 A. Huius penitentie operosior probatio, I, 1243 B.
    Penitentia Dei, que, II, 311 C, 313 B, C. Penitentiam Deus in seipso consecrauit initio mundi, I, 1229 A.
    Penitentie confessio euenit etiam in bonis ad inuidiam et exprobrationem eius qui beneficii ingratus exstiterit, II, 312 A.
    PeNITENTIUM ritus quanti et quales, I, 1243, sq. uoluntariorum penitentium disciplina eadem atque aliorum publicorum, I, 487 A.
    PeTAE, quam uani, I, 609 B. Nihil aliud quam cantare amant. II, 707 A. Hec nobis semper obmussant, quod neque audiamus certum, neque uideamus, II, 677 B. Petis nec uigilantibus credendum, II, 707 A. Eos ciuitate pellendos Plato censuit, et cur, I, 595 A. Prior homo quam peta, I, 616 B. Pete sciebant esse demones, I, 405 A. Plura ex nostris Scripturis delibauerunt, uel etiam corruperunt, I, 515, sqq., 520.
    POLLIO. uid. uEDIUS.
    POLYCARPUS ab Ioanne ordinatus, II, 45 A. Smyrneorum ecclesiam gubernauit, ibid.
    POLYCRATE Samio nullus gentilium deus felicior, I, 337 A. Eius filia crucem prospicit de solis unguine et lauacro Iouis, II, 728 B.
    POMA Sodomorum contacta cinerescunt, I, 483 A.
    POMPEIORUM, seu Tarpeiorum, urbem Campanie, de monte suo perfudit ignis, I, 485 A, 571 B; II, 1034 B.
    POMPEIUS Magnus solo theatro minor, I, 642 B. Theatro ueneris edem superposuit, quare, ibid. Primus cerasa Romam attulit, I, 334 B, 606 B. Capta Hierosolyma, nullum in templo simulacrum inuenit, I, 364, sq. Nullus Gentium deus eo sublimior, I, 337 A. Pompeii are trine, II, 1031 B.
    PONTIFEX MAXIMUS Romanorum et Flaminica nubunt semel, I, 1287 A; II, 928 B, 953 A.
    PONTI EUXINI descriptio, II, 246, sq. Quam inhospitalis, II, 247 A. Gentes ferocissime inhabitant, si tamen habitatur in plaustro, II, 246 C. Malunt militare quam nubere, II, 247 A. Parentum cadauera conuorant, ibid. Illarum libido promiscua et nuda, II, 246 C. Nihil tam triste et barbarum in Ponto, quam quod illic Marcion natus sit. II, 247 B.
    POPULI innumeri totam terram inhabitant, II, 700 A, B.
    PORTARE Greci etiam pro eo solent ponere, quod est tollere. II, 373 A.
    PORTAS duas Homerus diuisit somniis, 726 C.
    POTESTATES seculi inimice Dei, quomodo, I, 690 A. uid. PURPURA.
    POTINA dea, I, 600 C.
    POTUS strictura xerophagie portio est, II, 965 B. Qualis esus, talis et potus, ibid.
    PRAECEPTA diuina implere debemus, non quia bonum est, sed quia Deus precepit, I, 1234 A. Audacia est de bono precepti disputare, ibid. Preceptorum memoria uiam orationibus sternet ad celum, I, 1166 A.
    PRAEDICATORES ex officio prefandi uocantur, I, 378 B. Non alii sunt recipiendi quam apostoli Christi, II, 33 A.
     Predicare prius est, posterius tingere, I, 1216 A.
    PRAELATIO superiorum dissuasio est infirmorum, I, 1279 A.
    PRAELIORUM negotia, asperitas, dolus et iniustitia, II, 621 A.
    PRAESCIENTIA Dei propugnatur, II, 293 B, C. Tot habet testes quot prophete, II, 290 A. Deus uniuersa disponendo presciuit, et presciendo disposuit, ibid.
    PRAESCRIPTIONIS in compendiis ueritatem uincere decet, II, 323 A. uid. QUAESTIO.
    PRAESEPIA cruenta Diomedis, II, 1011 B.
    PRAESIDES cetuum Christianorum episcopi, I, 469 A. Nec suis presidibus heretici reuerentiam exhibent, II, 57 B.
    PRAESTITIA dea, I, 600 C.
    PRAESUMPTIO impedimentum est timoris, I, 1318 A. Inuerecundie portio est, inflat petitorem, despicit datorem, I, 1240 A. Qui presumit, superbit, ibid.; minus ueretur, minus precauet, plus periclitatur, I, 1318 A.
    PRAXEAS, hereticus, II, 74 A. Pacem ecclesiarum Asie et Phrygie cum Ecclesia Romana sustulit, II, 155 B, sq. Duo negotia diaboli Rome procurauit: prophetiam expulit, et heresin intulit, II, 156 A. Docet Patrem ipsum esse Christum Iesum, I, 154 D.
    PREMA, dea, I, 601 A.
    PRESBYTER hodie qui cras laicus, apud hereticos, II, 57 A.
    PRIMUM quodammodo est quod fit ex primo, II, 987 B.
    PRINCIPATUUM affectatores increpantur a Christo, II, 429 A.
    PRINCIPALE est quod super omnia, quod ante omnia, et a quo omnia, II, 201 B.
    PRINCIPIUM siue initium inceptionis est uerbum, non alicuius substantie nomen, II, 214 B, C.
    PRISCA, prophetis, II, 809 A.
    PRISTINUS, qualis martyr, II, 970 B.
    PROBOLE, quid, II, 202 D.
    PROCLUS, et qui Proclum, II, 72 A.
    PROCULUS, qui et Torparcion, Euodie procurator, I, 703 B, nostre uirginis senecte et christiane eloquentie dignitas, II, 549 A. Seuerum imperatorem per oleum mirabiliter curauit, I, 703 B.
    PRODESSE cum possis, nolle, nichil malignius, II, 272 A.
    PROMAE celle, II, 854 B.
    PROMERERI nolle, delinquere est, II, 917 B. Promerendi artificium obsequium est, I, 1255 A. uid. MERITUM.
    PROMETHEUS uerus, quis, I, 378 A; II, 247 B.
    PROPHETAE ex officio prefandi uocantur, I, 378 B. Deus ab initio mundi misit eos, et cur, ibid. A. Spiritu diuino inundati erant, ibid. In Prophetis semper locutus est Christus, II, 328 B. Signaculum est omnium Prophetarum, II, 632 A. Futura interdum pro iam transactis enuntiant, II, 326 B. Multa figurate per allegorias, per enigmata et parabolas scripserunt, II, 326 C. Aliter sunt intelligenda quam scripta sunt, ibid. An omnia per imagines concionati sint, II, 821 A. Non semper nec omnes habent allegoricam formam, II, 822 B. Prophetice obscuritatis intellectum meretur fides, II, 422 A. Eorum eloquium manifeste annuntiat resurrectionem mortuorum, II, 822 A, B.
    Prophete, uiri iustitia et innocentia digni, I, 378 A. Semper passi sunt in seculo propter diuinam religionem, II, 636 B. Extremi Prophete antiquiores primoribus legiferis et historicis Romanorum, I, 387 A. An migrauerint in paradisum, II, 744 A. Que a Prophetis predicta sunt, in thesauris litterarum manent, nec latent, I, 378 B, sq. Post Christum natum, iam non est uisio neque propheta, II, 615 B, 632 B. Successimus in loco Prophetarum, II, 636 B.
    PROPRIETATUM salus, fides nominum, II, 776 B.
    PRUDENTIA sola potuit Deum concutere et prodere, II, 545 A.
    PSALMI fere omnes Christi personam sustinent, II, 167 A. Filium ad Patrem uerba facientem representant, ibid. Psalmorum cantus, II, 660 A. alternis choris, I, 1194 A. Psalmi et hymni sonant inter duos coniuges, et mutuo prouocant quis melius Deo suo canat, I, 1304 A.
    Psalmi ualentini magna impudentia conscripti, II, 781 B, 786 A.
    PSAMMETICUS infantes recens natos nutrici elinguate tradidit, et cur, I, 570 A, B.
    PSEUDOAPOSTOLI adulteri euangelizatores sunt, II, 364, sq. Operarii dolosi, transfiguratores sui, per hypocrisin scilicet conuersationis, non predicationis adulterate rei, II, 502 C. uirtutes maximas edunt, ad fallaciam muniendam corrupte predicationis, II, 59 B.
    PSYCHICI non recipiunt Spiritum, nec eis placent que sunt Spiritus, II, 931 A.
    PTOLEMAEUS PHILADELPHUS eruditissimus et omnis litterature sagacissimus, I, 379 A. Eius ditissima bibliotheca Alexandrie in Serapeo, I, 378, sq. Ibi reposuit ueteris Testamenti libros hebraicos, quos a Iudeis postulauerat, et Grece sua cura redditos, I, 379 A.
     PTOLEMAEUS  annis triginta octo regnauit, II, 614 B.
    PTOLEMAEUS hereticus, cum ualentino per omnia sensit, II, 69 B, 548 B. Eius Miscellanea, II, 562 B
    PUBERTAS a decimo quarto fere anno incipit, II, 716 A; et a duodecimo pro feminis, ibid., 905 A.
    PUBLICANORUM nomen cur tam exsecrabile, II, 997 B.
    PUDENS, preses, Christianum quemdam denuntiatum dimisit, I, 703 A.
    PUDICITIA dea, Fauni filia, I, 599 B.
    PUDICITIA, templi Dei editua est et antistita, II. 1316 A. Nihil immundum nec profanum inferre sinit, ibid. Ubi Deus est, ibi pudicitia, ibi grauitas adiutrix eius et socia, I, 1325 B. Sine grauitate non seruabitur, ibid. Quomodo ostendatur pudicitie grauitas, ibid. Magnificatur Deus in corpore per pudicitiam et per habitum pudicitie competentem, I, 1330 A. An in sola carnis integritate et stupri auersione consistat pudicitia, I, 1316 B. An ei quicquam extrinsecus opus sit de cultus et ornatus dispositione, ibid. Pudicitia est flos morum, honor corporum, decor sexuum, integritas sanguinis, fides generis, fundamentum sanctitatis, preiudicium omnis bone mentis, II, 980 A. Quamquam rara, nec facile perfecta, uixque perpetua, tamen aliquatenus haberi potest, si natura prestruxerit, si disciplina persuaserit, si censura compresserit, ibid. B.
    Pudicitie christiane satis non est esse, uerum et uideri, I, 1332 A. Pudicitia, principalis christiani nominis disciplina, II, 982 B. Eius labem quantum Christiani detestarentur, I, 535 A. Pudicitiam uite anteponebant, II, 983 A. Illam eis eripere tormentis contendebant ethnici, II, 982 B, sq. Iam non eiuratio sed moderatio libidinum pudicitia censetur, II, 980 B. Seculi pudicitia, quia uana, non prodest apud Deum, ibid. Pudicitia, si qua est in gentilibus, adeo imperfectam et inconditam esse constat, I, 1316 B. Pudicitie uere conscientia a feminis nationum abest, ibid. uid. CONTINENTIA, LIBIDO, PULCHRITUDO, et
    PUDOR prior est quam corporis plaga, II, 141 A. Eius armatura, II, 911 B. uerba inimica pudoris per loquacitatem inrepunt, I, 1288 A. Pudorem resignare per osculum et dexteras, II, 905 B. Quidam sunt pudoris magis memores quam sanitatis, I, 1244 B.
    PUERI sapiunt et intelligunt, II, 683 A, B. Puerilia dicibula, II, 575 A. Puerorum expositio, I, 325 A. Pueris expositis stuprum aliquando inferebant gentiles, ibid., sq.; etiam parentes, I, 582 B. uid. INFANTES.
    PULCHRITUDINIS usus et fructus, luxuria, I, 1319 B. Ubi pudicitia, ibi uana pulchritudo, ibid. uid. DECOR.
    PUNICA mulier se in ardentis patrie ignes cum filiis iniecit, I, 598 B. sq.
    PURPURA, regum uestis, I, 687 C. Purpura uel cetera insignia potestatum et dignitatum habent profanationis sue maculam, I, 688 A.
    PUSILLANIMES consolatur oratio, I, 1196 A.
    PYCTES corona premit uulnera, I, 134 A.
    PYRIPHLEGETON, cur fictus, I, 520 A.
    PYRRHONIS doctrina, I, 535 A.
    PYRRHUS fallendis piscibus egit, II, 698 A, 701 B. Ab Apolline ambiguum ei datum oraculum, I, 409, sq.
    PYTHAGORAS tyrannidem affectauit apud Tyrios, I, 511 A. uiuum idcirco cremare uoluerunt, ibid. B. Animalibus et piscibus abstinebat, II, 701 B. Quia imbellis et residis erat, prelia Grecie uitans, Italie maluit quietem, geometrie, astrologie et musice deuotus, ibid. Non turpi modo, uerum etiam temerario mendacio incubuit, II, 697 B. A Laberio irridetur, I, 521 A.
    Pythagoras Deum ex numeris ortum finxit et compositum, I, 517 A. Pythagore et Empedoclis opinio de metempsycosi et metensomatosi, I, 521 A, 613 B; II, 702 A.
    PYTHAGORICI fabam respuebant, II, 732 C.
    PYTHIUS demon, I, 1175 A. Socratem sapientissimum eius suffragium pronuntiauit, II, 648 A. uid. NOSCE.
    PYTHONICI spiritus, II, 698 B.
    PYTHONISSA uerene Samuelem exhibuerit Sauli, II, 749 A.

Q
    QUADRIGAM primus Erichthonius iunxit, I, 641 A. Quadrigam primus Rome Romulus ostendit, ibid. B.
    Quadrigarius furor, II, 279 A, 993 B. uid. COLOR.
    QUAERENDI et pulsandi et petendi forme, II, 21 sqq.
    QUAESTIONIS supplicium, I, 276 A. Eius usus in criminibus detegendis, I, 274 A, B. 275 B. ueritatis extorquende caussa adhibebatur erga sontes, de solis Christianis mendacium audire laborabant iudices, I, 275 A.
    QUAESTIONIS summam certis lineis determinare, II, 599 A. Iusta et digna prescriptio est ad propositum interrogationis pertinere debere sensum responsionis, II, 453 B. Questiones  infructuose unde, II, 20 A. Questiones infinite Christianis cauende, II, 651 A. Indeterminales questiones odit Apostolus, II, 20 A, 651 A. Questiones de uocabulorum occasionibus plurimum subornantur, sicut et de uerborum communionibus, II, 875 A. De Scripturis solis questiones dissoluende, II, 799 B.
    QUAESTORIS hasta et annotatio, I, 345 A.
    QUALITATES cum demutantur, accipiunt uocabulorum possessiones, II, 776 B.
    QUIES corporum solatium proprium est, II, 725 B.
    QUINTILLA, monstrosissima heretica, I, 1199 A. Aquam prohibebat dari in Baptismo, ibid., sq.
    QUIRINUS cognominatus Romulus, quare, I, 599 B.

R
    RADIUS astrologi abutitur celo, I, 673 B.
    RAPTUS uirginum, nunc quoque apud ipsos Romanos iustus et licitus, I, 637 A.
    RATIO, res Dei, I, 1227 A. Rationalis etiam Deus, et ratio in ipso prius, II, 160 A. Que ratio sensus ipsius est, ibid. Nihil non ratione tractari intelligique uoluit, I, 1227 A. Ratio sine bonitate ratio non est, II, 291 A. Traditioni, consuetudini et fidei patrocinatur, II, 80 A. Christianorum nomen inimicum rationis, I, 278 A.
    REATUS anime precedit corporis delicta, II, 275 A. Spiritus et caro reatum inter se communicant; spiritus ob imperium, caro ob ministerium, I, 1204 A. uid. REUS.
    REBECCA iam de disciplina Christi, propter castitatem, II, 904 C. Ex eius utero duo populi et due gentes prodierunt. II, 598 A, B.
    REBELLIUM in castris, quam facile proficitur, II, 57 A.
    REGIONES orientales et meridianas populi frequentiores inhabitant, II, 692 B.
    REGNUM omne et imperium bello queritur et uictoriis propagatur, I, 431 A. Solus Deus regna dare et instituere potest, I, 431 sq., 608 B. Regnum an nobis sit in terra repromissum, II, 35 B. Regnum nobis repromissum confitemur in terra, sed ante celum, sed alio statu, II, 355 A. Regnum Dei quorum est adire, oportet induere uim incorruptibilitatis et immortalitatis, II, 865 A.
    REGULARUM facies habet colores ignorantiarum, II, 548 A. Aduersus regulam nichil scire, omnia scire est, II, 27 B. Regula fidei, II, 26 B, 889 A.
    REGULI fortis animus, I, 532 A, 625 C. Nouitatem crucis numerose et abstruse toto corpore libenter dedicauit, I, 584 A, C.
    REIICIENDUM a nobis nichil omnino est, quod pertinet ad nos, I, 1308 A.
    RELIGIO sortita inuidiam statim ut coli Deus cepit, I, 137 A. Christi religio cum odio sui cepit, I, 307 A. Religionem mentiri summum nefas, et cur, I, 403 B. Alterius religio nec alii obest, nec prodest, I, 699 A. Nec religionis est cogere religionem, que sponte suscipi debet, non ui, ibid.
    Religio christiana in iudaice locum suffecta, I, 392 A. Eius ueritas ex simplici doctrine eius expositione euidenter demonstratur, I, 468 sqq., 501 sqq.; et sacris Prophetarum oraculis, que effectum sortita sunt, I, 377 B, sq., 389 sqq., 501 A; atque inuicta martyrum patientia, I, 536 A, 705 sq.; ac maxima Christianorum in demones potestate, I, 413 A, 677 A, B; et publica demonum a Christianis adiuratorum confessione, ibid. uid. CHRISTIANI, ECCLESIA.
    Religiones gentilium plane falsas esse ostenditur, I, 404 A, 411 sqq.
    RENES conscii seminum, II, 582 B.
    REPROBATIONEM bonorum Deus ratam non habet, I, 1230 A.
    REPUDIUM discordia fit, aut discordiam facit, II, 942 A. Quam effrenis et intoleranda eius licentia, I, 303 sq. Est quasi matrimonii fructus, I, 304 A. Habet Christum assertorem iustitia diuortii, II, 442 C; sic tamen ut illicitum facit repudiate connubium, II, 441 C. Conditionaliter fecit diuortii prohibitionem, II, 442 B.
    Repudium ab initio an fuerit, II, 442. Quis primus illud induxerit, I, 303 A. Rome fuit incognitum per sexcentos annos ab urbe condita, ibid.
    RESURRECTIO rei caduce est, II, 820 A. Resurgere non est, nisi eius quod cecidit, II, 491 C. Mortuum suscitari nichil est aliud quam integrum fieri, II, 878 C. Resurrectio, ianua regni celestis et fiducia Christianorum, II, 795 B. Spes resurrectionis fastidium est mortis, I, 585 A. Eius testatio est totus ordo reuolubilis rerum, II, 810 C. Merces et periculum in resurrectionis pendet euentu, II, 823 A.
    Resurrectio carnis durius creditur quam una Diuinitas,  II, 797 C. Nulla philosophia de ea re consentit, II, 521 A. Illam seculum, nec cum errat ignorat, II, 796 A. Ab ethnicis non est improbanda, et cur, II, 583, sq. Carnis resurrectio a Iudeis simplici et nota iam fide recepta, sine ulla qualitatis questione, II, 849 C. Unum apud omnes edictum Dei pendet, resurrectio mortuorum, II, 819 A. Deo esse possibilem ostenditur, I, 522 sqq.; et id Deum uelle, ibid.; atque esse necessariam, ibid.; II, 812 sqq. Nec curiosius inquirendum quomodo id fieri possit, II, 813 A. Utrum recte inferatur mortuum hominis corpus ad uitam excitandum, quia nichil anima sine illo pati potest, I, 523 A, 813 B; II, 750 B, C, 816 sqq. Soli anime destinatam resurrectionem quidam dicunt, et cur, II, 848 B. Carnis resurrectionem asserebat Paulus post Moysen, II, 850 A. Resurrectionem apostolica instrumenta testantur et multa exempla, II, 849 A. Tam dictis quam factis predicatur, II, 835 A. Quibus exemplis confirmetur, I, 524 sq.; II, 812 A, B: lucis et siderum orientium et occidentium, temporum et fructuum, ibid.; quia homo est dominus morientium et resurgentium, ibid.; ex Pythagore de transmigratione animarum opinione, I, 521 A; Platonis et Epicurei, ibid.; phenicis, II, 811 B, et Mithre, II, 55 A. Christi resurrectione infirmata, etiam nostra subuersa est, II, 332 C. Quidam resurrectionem in imaginariam significationem distorquent, II, 820 B.
    Resurrectio post antichristi eradicationem agitabitur, II, 835 A. Fiet ultimo tempore et primo eternitatis limine, I, 526 A. Quo ordine resurgent mortui, II, 864 C. Omnes ab initio defuncti suscitabuntur, et recensebuntur, et reformabuntur, pro singulorum meritis, I, 378 A. Quocumque modo solutum corpus resurgit, I, 525 sqq. Semel tantum resurgendum, quia Deus ita uoluit, I, 525 sqq. Post resurrectionem liberabuntur membra ab officio; nec ideo non necessaria, II, 882 C. Tunc erimus iidem qui nunc, nec alii post, I, 527 A; Dei quidem cultores apud Deum semper, superinduti substantia propria eternitatis; profani uero et qui non integri ad Deum, in pena eque iugis ignis, ibid. Reuiuiscimus quod nascimur, non quod ledimur, II, 878 B.
    RETRIBUTIO nulla non ex indicatione constitit, II, 419 B. uid. MERCES.
    REUS nullus propter solum suum nomen damnandus, I, 278 sqq. Eius crimina quomodo et quam diligenter inquirenda, I, 278 A. Sponte confesso magis credendum est quam per uim neganti, I, 274 sqq. Confessi rei damnabantur, ex Romanorum legibus, I, 276 A.
    REuELATIONES probande, si ex Deo sint, II, 222 B.
    REX in suo solio usque ad Deum, tamen infra Deum, II, 251 A. Comparatus autem ad Deum, excidit iam de summo magno translato ad Deum, ibid. Regis insignia, uestis, diadema, sceptrum, I, 629 A. uid. UNCTIO.
    RHADAMANTUS, iudex mortuorum, I, 415 A.
    RHODANUS, Gallie flumen, I, 583 B.
    RHODIA lex et Pontica, II, 327 B.
    RHODOS insula enata, I, 480 A.
    RISUS dignus licitus, II, 550 A. ueritati congruit ridere, quia letans, ibid.
    ROBIGO, dea, II, 637 B.
    RITUS uarii Ecclesie, I, 1294 A, B.
    Ritus religionis apud Romanos, olim pauperes, I, 430 A, 608 A.
    ROMA urbs, memoria Troiani generis, I, 424 A. Urbs septem collium, I, 454 A. Prior est quibusdam diis suis syluestris Roma, I, 432 A. Ibi demoniorum conuentus consedit, I, 640 A, B. Urbs Roma in Babylone figurata, quia sanctorum Dei debellatrix, II, 339 C, 620 B.
    ROMANI ex Aenea ducunt originem, I, 424 A. Phryges eos pariunt, II, 1035 A. Eorum imperium sceleribus inchoatum et auctum, I, 430 sqq. Illius eumdem ac totius mundi finem fore arbitrabantur, I, 431 A. Quod et Christiani existimabant, I, 700 A. Romanus status, quid, II, 829 A. Fastigium Romani nominis religiositatis meritis non deputanda, I, 439 A. Immo magnitudo eis de irreligiositate prouenit, I, 430 A. Eorum regnum quousque dilatetur, II, 611 B. Orbem occuparunt, I, 439 A. Nec tamen trans Germanos, Britannos, Mauros et Getulos regnum porrexerunt, II, 610 C, sq. Legionum suarum presidiis imperium suum munierunt, II, 611 C.
    Romana religiositas diligentissima, I, 422 B. Tota illorum religio castrensis, I, 367 A. In ludis publicis humano sanguine proluebant Ioui Latiari, I, 317 A; II, 136 C. Illorum imperium fundatum anteaquam ullus deorum cultus Rome institutus fuisset, I, 429 A. Et prius magni fuerunt quam religiosi, I, 430 A, 608 A. Tot eorum sacrilegia quot trophea, I, 431 A. Tot de diis quot de gentibus triumphi, ibid.; tot manubie quot deorum simulacra, ibid. Lese diuine maiestatis rei erant, I, 431 A. Romana grauitas deridetur, I, 473 A. uid. DII, ETHNICI.
     ROMANENSIS Ecclesia catholica, II, 42 A. Felix Ecclesia, cui totam doctrinam cum sanguine suo profuderunt Apostoli, II, 49 A, B. Petrus et Paulus Euangelium suo sanguine signatum Romane Ecclesie reliquerunt, II, 366 C. Ab illa Ecclesia nobis auctoritas presto est, II, 49 A. Cum ea Africane ecclesie contesserarunt, II, 49 B.
    Romani episcopi auctoritas, II, 155 B.
    ROMULUS an idem qui et Quirinus, I, 641 B. Consum deum inuenit, II, 236 C. Quadrigam primus Rome ostendit, I, 641 B. Ascensus sui in celum Proculum habuit affirmatorem, II, 369 B. Cur deitatem non promeruerit, I, 599 B.
    ROSAE ex horto Mide lecte, II, 98 B, 1036 A.
    RUCINA, dea, I, 600 C.
    RUDE illud est quod est imperfectum, II, 222 B.
    RUFI conuiuia, II, 1049 A.
    RUTILIUS sanctissimus martyr, II, 108 B, C Eius historia, ibid.

S
    SABBATUM temporale fuit preceptum, II, 605 B, C, sq. In preteritum iusti non sabbatisauerunt, II, 601 A, B. Machabei sabbato pugnauerunt fortiter, II, 606 C. Eius obseruatio an sit salutis medela, II, 601 A. Circa legem sabbati Pharisei in totum errauerunt, non animaduertentes conditionaliter eam indicentem ferias operum sub certa specie eorum, II, 385 A. Sabbati lex humana opera, non diuina, prohibebat, II, 309 B, sq. Sabbatisare nos omni opere seruili semper debemus, et non tantum septimo quoque die, sed per omne tempus, II, 605 B. Sabbatum quod nos Deus uult custodire, ibid. Diem sabbati, benedictione Patris a primordio sanctum, Christus sua benedictione efficit sanctiorem, II, 386 A. Sabbati dominus dictus Christus, quia illud tuebatur ut rem suam, II, 385 C. Sabbatum Iudeorum omnino rescindit, II, 384 sqq.
    Sabbato numquam ieiunabant Christiani, nisi in Pasche parasceue, II, 973 B. Quidam nec genuflectebant, I, 1191 A.
    SABAEUM thus, ceteris carius, I, 493 A.
    SABINARUM raptus, I, 637 A.
    SACERDOTES denuo nubere prohibiti, I, 1286 B; II, 922. Sacerdoti digamo aufertur agere sacerdotem, II, 938 B, C.
    SACRA Romanorum prima simplicia, I, 430 A.
    SACRORUM pater, uid. HIEROPHANTES.
    SACRAMENTA Christianorum, I, 1286 A; II, 806 A, B. Materiam in sacramentis propriis parere facit Deus, I, 1203 A. In uerba sacramenti respondere, I, 624 A.
    Sacramenti eiusdem una traditio regit ecclesiarum iura, II, 32 B.
    Sacramentum allegorie, II, 478 A. Figurarum sacramenta, que, II, 470 A. Sacramentum ligni, II, 635 A, B sq. uid. CRUX, LIGNUM.
    Sacramentorum agnitionem a Deo merentur ieiunia, II, 963 A. Diuinorum sacramentorum res Satan in idolorum mysteriis emulatur, II, 54 A.
    SACRIFICIORUM rationalis institutio, II, 310 B. Sacrificium Deo acceptabile, II, 608 B. Sacrificium offerre, I, 1329 B. Que sint sacrificia Deo grata, II, 806 B. Sacrificiis spiritalibus Deo litandum, II, 310 B, C, 608 sq. Sacrificiorum onera et operationum et oblationum negotiosas scrupulositates cur instituerit Deus, II, 306 B, C. In uno tantum loco sacrificare debebant Iudei, II, 607 C. Sacrificia terrenarum oblationum et spiritalium sacrificiorum, II, 608. Sacrificiorum Caïn et Abel differentia, II, 607 A, B. In his duplicia duorum populorum sacrificia preostensa, ibid. C.
    Sacrificii spectatores, I, 686 A, et participatio, I, 1177 sq. uid. CHRISTIANI, ETHNICI, DEFUNCTI, SYNAXES, uISCERATIO.
    SACRILEGI olim existimati Christiani, I, 699 B.
    SADDUCAEI, ex Samaritani erroris radice surgentes, II, 61 A. Eorum propria opinio, II, 46 A. Ausi sunt carnis negare resurrectionem, II, 46 A, 61 A. Neque anime, neque carnis admittunt salutem, II, 846 A. Eorum callida questio de nuptiarum frequentia, II, 937 C.
    Sadduceorum partiarii, qui, II, 796 B. Eorum propinqui, II, 754 A.
    SAECULUM Dei est, secularia, diaboli, I, 648 A. In seculo omnia imaginaria et nichil ueri, II, 96 B. uid. MUNDUS.
    SAGITTA quis primus corpora sauciauit, II, 1048 B.
    SALE et melle medicabantur pueri, II, 412 A.
    SALIIS cenaturis creditor necessarius, I, 474 A.
    SALMACIS fons, II, 568 A.
    SALOMON regnauit in finibus Iudee tantum, a Dan usque Bersabee, II, 611 B. In figuram Christi, de idololatria sibi sponsauit Ecclesiam, II, 382 B. Cum esset omni gratia et scientia donatus a Domino, ad idololatriam a mulieribus  inducitur, II, 14 B. Etiam quam habuit in Deo gloriam amisit, per mulieres in idololatriam pertractus, II, 494 B, Salomon reiicitur, sed iam a mulieribus alienis possessus, et idolis Moabitarum et Sodomorum mancipatus, II, 311 B. Ira Dei Salomoni accessit post luxuriam et idololatriam, II, 350 C.
    SALUTIS cardo, caro, II, 806 A. Nihil tam dignum Deo quam salus hominis, II, 316 C. Sperando, timendo, cauendo, salui erimus, I, 1318 A. Qui sollicitus est, is uere potest esse securus, I, 1318 A.
    Salutis et incolumitatis opus non est hominis sed Dei proprium, II, 385 B.
    SALUTATIO, seu benedictio mutua in occursu per uiam, II, 419 B.
    SALUTIFICATOR unus, Christus, II, 778 A.
    SAMARIA desciuerat ab Isrele, habens schisma illud ex nouem tribubus ab Hieroboam apud Samariam collocatis, II, 339 B, 620 A. Samarie spolia, que, II, 339 A, B, 619 C. Samarie nomine idololatria notatur, ibid.
    SAMIUS sophista, quid senserit de animabus post mortem, II, 697 A, B.
    SAMOS insula enatata, II, 1034 A.
    Samia uasa, I, 430 A, 607 A.
    SAMOTHRACIA mysteria, I, 309 A. Illa declarare nefas, ibid.
    SAMUELIS anima an a Pythonissa euocata, II, 740 A.
    SANCTIFICATIONIS species, quot, II, 915.
    SANCTITATI designati, ac per hoc saluti, filii fidelium, II, 718 B.
    SANCTUS Dei, Christus, II, 371 B.
    Sanctus nemo ante Spiritum sanctum de celo representatum, II, 1001 C.
    SANCTUS deus factus propter hospitalitatem, I, 599 C.
    SANGUIS nichil aliud quam rubeus humor, II, 771 A. Sanguinis fluxus, defusa insuper uenula, reuocare, II, 132 B. Argute indolis uel obtuse caussam in sanguinis qualitate constituit Empedocles, II, 683 B. Sanguine hausto ictum olim fedus, I, 321 A. Animas defunctorum humano sanguine propitiari olim creditum est, I, 644 C.
    Sanguinis sui salutaris figuram implere Christus concupiscebat, II, 460 A.
    Sanguis Christianorum semen, I, 583 A.
    SAPIENS nemo, nisi fidelis, II, 15 A.
    Sapientes Grecie, I, 387 A.
    SAPIENTIA de simplicitatis ordine manat, II, 544 B. Opimitas sapientiam impedit, exilitas expedit, II, 683 B. uid. SOPHIA.
    Sapientia humana affectatrix et interpolatrix ueritatis, II, 20 B. Sapientia secularis, temeraria interpres diuine nature et dispositionis, II, 19 A. uid. PHILOSOPHIA.
    SAPIENTIAE liber Salomoni adscriptus, II, 544 B.
    SARDANAPALUS, libidinibus insignis, II, 1042 B.
    SARDINIAE heros quidam incubatores fani sui uisionibus priuabat, II, 733 B.
    SARMATAE, mente torpentes, II, 692 B. Christo iam subditi, II, 611 A
    SARMENTICII uocati Christiani, I, 531 A.
    SARPEDONIS in Troade oraculum, II, 730 A.
    SATANAS, demonum princeps, I, 405 A. Olim erat eminentissimus Angelorum, et omnium sapientissimus, II, 297 A. Decidit e sublimitate celesti, ibid. B. Malitie est angelus, totius erroris artifex, etc., I, 613 A. Sanctorum est delator et criminator, II, 710 C. Dei sacramenta affectat, II, 928 C. Cain docuit ab homicidio incipere, I, 1258 A. Cum in angelum lucis se transfigurat, an qualitatem suam amittat, II, 877 A. Nihil ei licebit in seruos Dei uiui, nisi permiserit Dominus, II, 104 D. Quare hoc permittat Deus, ibid. uid. DIABOLUS.
    SATISFACTIO confessione disponitur, I, 1243 B. Satifacimus de pristinis peccatis conflictatione carnis et spiritus, I, 1225 A.
    SATURNINUS, Menandri Simoniani discipulus, II, 686 A.
    SATURNINUS hereticus Deum uocabat innascibilem uirtutem, II, 61 A. In summis et illis infinitis partibus et in superioribus illum manere docebat, ibid. Angeli inferiores, iuxta ipsum, mundum fecerunt, ibid. uid. SENTIUS.
    SATURNUS, origo totius uel potioris uel notioris diuinitatis apud ethnicos, I, 329 A, 601 B. Omnium deorum primus et parens, ibid. Cur Celi et Terre filius dicatur, I, 331 A, 601 sqq. Quam falso, ibid. Saturnus tempus, quomodo, I, 602 B. Saturnus quadratus, II, 266 A. Non deus, sed homo fuit, qui ab alio homine regnum et uitam accepit, I, 329 sq., 602 C. uitam egit mortalem, I, 330 A, 602, sq. Patrem exsecasse dicitur, I, 601 C. Neque hec allegorice explicanda, I, 321 A, 602. A Iano excipitur, I, 330 A, 602, sq. Rudes erant homines illius eui, I, 331 A. Saturnus tabulas primus confixit, I, 330 A, 602 sq. Docuit nummos signare, ibid. Aerario presidet, cur, I, 330 A. Pallium commendat, II, 1045 A. Ante omnes fuit coronatus, II, 85 A.
     Saturnum Afrorum hominum uictima placari apud seculum licuit, II, 136 C. Ei mactabantur infantes in Africa, et quamdiu, I, 595 B; usque ad proconsulatum Tiberii, et postea occulta, I. 314 sq. Eius sacerdotes, qui homines ei immolabant, arboribus suffixi, ibid.
    SATURNALIA festa, I, 492 A, 681 C, sq. Dies Saturni otio et uictui destinatus, I, 371 A.
    SAUL, bonus pre ceteris, postea liuore euertitur, II, 14 B. Cum eligitur, nondum despector est prophete Samuelis, II, 311 B.
    SCALAE quas somniabat Iacob, aliis ascensum in superiora, aliis descensum ad inferiora demonstrant, II, 103 C, 357 A.
    SCANDALUM non bone rei sed male exemplum est, edificans ad malum et ad delictum, II, 892 A.
    SCAPULA iudex, percussus a Deo post damnatum martyrem, I, 702 B.
    SCAURI impuritas, II, 1049 A.
    SCENA. uid. THEATRUM.
    SCHISMA hereticis unitas est, II, 57 C. Schismatum mater, emulatio, I, 1218 A.
    SCHOLAE feriis honorabantur, I, 674 B. Discipulus fidelis eas non adibit, ob earum inquinamenta, II, 675 B. uid. LUDIMAGISTER.
    SCIAPODES, II, 312 B.
    SCIENTIA animam efficit ornatiorem, non opimiorem, II, 656 A. Scire nichil est omnia scire, II, 27 B. Nobis curiositate opus non est post Christum Iesum, nec inquisitione post Euangelium, II, 20 B, sq. Infinitas questiones prohibet Apostolus, II, 651 A.
    Scientia naturalium ne in bestiis quidem deficit, II, 688 B.
    SCIPIO, exsecto matris utero, uiuus erem hausit, II, 692 C. Carthaginem excidit, II, 1031 A. Omni deo ethnicorum iustior et militatior, I, 337 A.
    SCORPIUS nocet de cauda, II, 121, sq. Eius remedia, II, 122 A. Scorpium magnum de modico malo terra suppurat, II, 121 A.
    Scorpii et colubri portendunt spiritalia malitie, II, 421 B.
    SCRIPTURAE sacre maiestas et auctoritas, I, 386 sq., 446 A, 468 sq.; II, 167 B. Eius plenitudo adoranda, II, 218 A. Eius antiquitas, I, 384 A, 386 A, 515 A. Ceteris commentationibus antiquior, I, 520 A. Scripturarum diuinarum instrumentum, I, 377 A. Earum uerecundie, II, 960 C. Dei est Scriptura, II, 510 C De ueteris Testamenti auctoritate et integritate dubitari non potest, I, 384 A. Libri ueteris Testamenti a uiris diuino Spiritu inundatis editi, I, 378 A, B. Scriptura omnis diuinitus inspirata, edificationi habilis I, 1308 A. Eam qui non recipiunt, nec Spiritus sancti esse possunt, II, 34 C. Precinerunt Scripture que post Christum futura sint, II, 319 B. uetus Testamentum non minus ad Christianos quam ad Iudeos pertinet, I, 386 A. Cur et quomodo, I, 394 A.
    Scripture libri ex hebraico in grecum sermonem conuersi, I, 378 sqq.; et repositi in bibliotheca Philadelphi apud Serapeum, I, 380 A, uid. ESDRAS. Eas Iudei palam recitabant, uectigali libertate, I, 381 A. In synaxibus Christianorum legebantur, I, 477 A. Eas non occultabant, nec poterant, I, 446 A. Ex iisdem plura a philosophis et petis hausta uel corrupta, I, 515 sq., 520 A. Scripture in capitula diuise, II, 127 B. Ad litteras nostras nemo uenit, nisi iam Christianus, I, 610 A.
    Scripturis sanctis qui studuerit, Deum intelligere cogetur et credere, I, 381 A. Scripture medullas nemo magis nouit quam ipsa Christi schola, II, 146 B. Fidei fomenta de Scripturarum intellectione, I, 1299 A. Earum predicatione Christiani spem fiduciamque suam recreabant, I, 489 B. Fides saluum facit, non exercitatio Scripturarum, II, 27 B. Christianorum institutio de porticu Salomonis est, II, 20 B. Scriptura legem condit, natura contestatur, disciplina exigit, II, 510 B. Ad omnes Apostolus scribit, dum ad quosdam, II, 512 B.
    Scripturarum omnium consonantia, II, 632 B. Nulla uox diuina ita dissoluta est et diffusa, ut uerba tantum defendantur et ratio uerborum non constituatur, II, 23 A. Scriptura sacra late semper diuiditur, I, 634 B. Fecundior diuina litteratura ad facultatem cuiusque materie, II, 53 A. Scripture sensus certe interpretationis expetit gubernaculum, II, 22 C. Communes sensus simplicitas ipsa commendat, et compassio sententiarum, et familiaritas opinionis, II, 799 B. Eoque fideliores existimantur, quia nuda et aperta et omnibus nota definiant, ibid. Negat Scriptura quod non notat, II, 934 C. Ubi non facit tentationis mentionem, non admittit tentationis interpretationem, II, 404 D. Figurata solet uti translatione hominum, ex comparatione criminum, II, 620 A. Scripturarum, et expositionum, et omnium traditionum christianarum ueritas ubi sit, II, 31 B. Ex solis Scripturis questiones soluende, II, 799 B. ueritati tantum obstrepit adulter sensus, quantum et corrumpit  stylus, II, 30 A.
    Scripturarum interpolatio, quantum nefas, II, 51 sq. Earum adulteratio semper comitatur doctrine uariationem, II, 51 c. Illic deputanda est Scripturarum et expositionum adulteratio, ubi diuersitas inuenitur doctrine, II, 51 C, 146. Scripturas alius manu, alius sensu expositiones inuertit, II, 52 A. uid. MARCION.
    Scripture sic sunt Dei uoluntate disposite, ut hereticis materias subministrarent, II, 53 A. Heretici de Scripturis solis questiones suas sistunt, II, 512 B. Communium uerborum simplicitatem torquent in questionem, II, 222 A. Scripturarum congressionibus nichil proficimus cum hereticis, II, 30 sq.
    SCRIPTURA sermoni posterior, I, 616 B. Auditur in cera manus omni sono clarior, littera omni ore uocalior, I, 694 A. Nihil potest manus scribere quod non anima dictauerit, aut a se conceptum, aut ab alio traditum, ibid., A. uid. TRADITIO.
    SCYTHAE fedus hausto sanguine inibant, I, 321 A. Carnes hominum defunctorum comedebant, ibid. Christo subditi, II, 611 A.
    Scythe Parthicas terras occupant, II, 700 A. Exsuperant Persas, II, 1035 B. uid. ANACHARSIS.
    SECTAE nullius nomen malum, nisi in ea aliquid mali sit, I, 282 sq. Nulla propter solum auctoris sui nomen odio habenda, ibid. Nec iuste damnatur, ibid.
    Sectam uocat Tertullianus christianam religionem, I, 259 A.
    SECUNDUM nichil longinquat a primo, II, 987 B.
    SECUNDUS hereticus, cum ualentino consensit, II, 69 B, 548 B.
    SEDULITAS nugas non facit, I, 1288 A.
    SELGICAE oues, II, 1039 A.
    SEMAXII uocati Christiani, I, 531 A. Ad stipem dimidii axis reuincti, sarmentorum ambitu exurebantur, ibid.
    SEMEN animale, ex anime distillatione, II, 696 A. Semen corporale, ex carnis defecatione, ibid. Ex afflatu Dei animatur uirus genitale, ibid. Fructus omnis iam in semine est, I, 320 A.
    Semen sanguis Christianorum, I, 535 A.
    SENECA sepe noster, II, 682 c. Eius Fortuite, I, 535 A. Amarissimis uerbis deos gentilium insectatus est, I, 343 A. Eius dictum de artibus et etatibus omnium rerum, II, 682 B. Omnia post mortem finiri, etiam animam, docet, II, 721 A, 795 B.
    SENONES Capitolium obsederunt, I, 485 A.
    SENSUS ab anima oriuntur, II, 675 A. Omni sensuum instrumento fulta est anima, II, 805 B. Opinio omnis a sensibus, II, 675 A. Sentire et intelligere unum sunt, II, 678 C. Sentire pati est, et pati sentire, II, 667 A. Nihil animale sine sensu, nichil sensuale sine anima, II, 775 A. In homine sunt sensus corporales et sensus intellectuales, qui, II, 654 A. Incorporalia sensibus obiiciuntur, ibid. C. Prior sensus quam stylus, I, 616 B. Sensus, hominis exterioris ministeria, II, 82 B. De sensibus quinque questio, II, 674 sq. An sint errori obnoxii, II, 674 B, C. Sensum principalitatem philosophi, alii in cerebro, alii in medio superciliorum ponebant, II, 814 A. De communione fauorabili sensuum mentes capiunt heretici, II, 799 B. Sensum pati, non opinari, animam enim operari, dicunt Stoici, II, 675 A.
    Sensibus Deus estimari potest, I, 375 B. Fructus diuinorum munerum ad animam deducuntur ab sensibus, II, 82 B.
    SENSUALITATEM Plato in Timeo irrationalem pronuntiat, et opinioni implicitam, II, 674 sq.
    SENTINUS, deus, I, 600 C.
    SENTIUS SATURNINUS, scriptor de recensione Iudeorum sub Augusto principe, II, 405 B, 1031 B.
    SEPTIMONTIUM festa, I, 606 B, 674 B.
    SEPTUAGINTA DUO interpretes ueteris Testamenti, I, 379 sq.
    SEPULTURAE requies, asylum mortis, I, 461 A. In sepeliendis Christianis thus adhibitum, I, 493 A; et orationes presbyterorum, II, 737 B, C. Sepulturarum arcas prohibebant presides, I, 701 A. In cemeterio, corpus alicuius defuncti corpori communicauit, II, 738 A. Insepulti quando ad inferos reducantur, iuxta ethnicos, II, 745 B.
    Sepultura Christi quomodo e medio eius sublata, II, 629 C.
    SERAPAEUM, seu Serapidis templum, quanta magnificentia Alexandrie exstructum, I, 380 A. Illud ingredi, nisi soluto tributo, non licebat, I, 574 A. Ibi deposita uersio greca ueteris Testamenti, I, 380 A.
    SERAPIACAE cene, que, I, 474 A.
    SERAPIS, deus, I, 305 sq. Ab ethnicis reiectus ex Capitolio, deorumque curia eiectus, et postea restitutus, ibid.
    SERMO uox est et sonus oris, et er offensus, intelligibilis auditu, II, 162 B. Ceterum, uacuum quid, et inane et incorporale, ibid. De organo carnis est, II, 805 B. Spiritu  structus est, et sermonis corpus est spiritus, II, 163 B. Prior sermo quam scriptura, I, 616 B. An ab hominibus inuentus, I, 616 B, C. Sermonis natiuitas perfecta cum dixit Deus: Fiat lux, II, 161 B. Tunc speciem et ornatum suum sumpsit, sonum et uocem, ibid.
    Sermo laciniosus onerosus et uanus est, II, 894 B.
    SERMO Deus in effigie Dei constitutus, II, 802 C. Sermonem Deus protulit, sicut radix fruticem, et fons fluuium, et sol radium, II, 163 B, C. Sermonem apud Deum in primordio fuisse quidam per simplicitatem dicunt, cum magis rationem competat antiquiorem habere, II, 160. At Deus non sermonalis a principio, sed rationalis etiam ante principium, ibid. Sermo Deus, et sermo Domini manet in eternum, perseuerando scilicet in sua forma, II, 191 A. Sermo quomodo caro factus sit, II, 190 D. In Euangelio amplius quam in Scripturis aliis, et ministrum et arbitrum rectoris inuenio Sermonem, II, 218 A. uid. CHRISTUS, FILIUS, , uERBUM.
    SERMO, eon ualentinianorum, II, 553 sqq.
    SERPENTES arida et inaquosa sectantur, I, 1198 A. Serpentis exuuium et senium, II, 1036 B.
    Serpens a primordio diuine imaginis preda, II, 544 B. Solitus est tentare, ibid.
    Serpens eneus in ligno positus, et cur, II, 682 A. Simulacrum serpentis cur Moyses erexerit, I, 667 B; secundum Ophitas, II, 64 A. hec effigies non ad idololatrie titulum pertinet, sed ad remedium, I, 667 B, C, sqq. Crucis Christi erat figura, I, 667 c; II, 347 B.
    SERuI flagris cedi solebant, I, 301 A. Illis matrimonium prohibitum, I, 1300 B. Eorum uincula ex auro, I, 1328 A. Seruos, captiuos uel malo genio mercatos in exsequiis immolabant, I, 645 A. Alii murenis in escam obiecti, II, 1048 B. uid. GALBA.
    SENSTERTIIS centum constabant cene Romanorum, I, 300 A.
    SETHOITAE docebant duos homines ab Angelis constitutos, Cain et Abel, II, 65 B. Propter hos, magnas inter Angelos contentiones et discordias exstitisse, etc., ibid. Illorum opinio de semine Cham, II, 66 A, B.
    SEuERITAS bona, si iusta, si bonus iudex, id est iustus, II, 302 C, sq. Debitum est iustitie, II, 204 A. Eius debita que, II, 303 A.
    SEuERUS imperator Christianorum fuit memor, I, 703 B. Initio imperii sui illis fauit, ibid. A. Proculum christianum, qui oleo eum sanauerat, in palatio suo retinuit, ibid. Leges Pappias et Iulias abrogauit, I, 286 sq. Christo templum edificare intendebat, I, 290 C.
    SEXUS nullus in celo, I, 1307 A. In sexuum solemni officio anima et caro simul funguntur, anima concupiscentia et instinctu, caro opera et actu, II, 695 B.
    SIBYNAE, genus uenabulorum, II, 361 C.
    SICCITATES depulse geniculationibus et ieiunationibus Christianorum, I, 703 C, 1195 C. uid. IMBER, PLUuIA.
    SICILIAE nomen, unde ortum, I, 481 A. Quomodo in insulam efformata, II, 1034 A. Sicilie tyrannus Dionysius, II, 728 A.
    SIDERA deos habebat Plato, II, 260 B. Siderum distincta confusio, II, 1033 A.
    SIGE mater, seu Silentium, II, 551 A, B, 666 A.
    SIGNUM omne eius est cuius est res, II, 458 C.
    Signa militaria adorabant Romani, per ea iurabant et omnibus diis preponebant, I, 367 sqq., 579 A.
    SIGNARE lectulum et corpusculum, I, 1296 A. Crucis signaculo frontem terimus ad omnem progressum et motum, ad mensas, ad cubilia, quocumque nos conuersatio exercet, II, 80 A.
    Signatur caro, ut et anima muniatur, II, 806 B.
    SILENTIUM, eon ualentinianorum, II, 68 A. uid. SIGE.
    SILENTII fidem omnibus mysteriis tribuebant ueteres, I, 309 A, 567 C.
    SILENUS, Phryx, asseruit de orbe alio, II, 220 B. Penes aures Mide blattit, II, 1032 B; quas lucratur, II, 649 A.
    SIMILITUDO habet cum ueritate honoris consortium, II, 518 A.
    Similitudine anime parentibus de ingeniis respondemus, II, 693 B.
    SIMON magus, redemptor Spiritus sancti, II, 708 B. Ab Apostolis maledictus, de fide eiectus est, I, 672 B, C, sq. Summam uirtutem, id est summum Deum, se ausus est dicere, II, 62 B, 708 B, sq. Mundum ab Angelis institutum docebat, ibid. Statua illi erecta, ut deo, I, 346 sq. uid. HELENA.
    Simonis heretici prophetarum animas se mouere spondent, II, 749 A.
    Simoniana magia est disciplina angelis seruiens, 46 c. A Petro in Simone damnata, ibid.
    SIMONIA quam seuere condemnata, I, 469 sq.
    SIMPLICITAS, sapientie coniuncta, II, 544 B. Sola Deum agnoscere poterit et ostendere, ibid.
     Simplicitatem uolunt esse heretici prostrationem discipline, cuius penes nos curam lenocinium uocant, II, 56 B. Communium uerborum simplicitatem torquent in questiones, II, 222 A.
    SIMULACRA a Tuscis inuenta, I, 430 A. Fiebant ex terrena ac uili materia, et uasculis communi ac uilissimo usui destinatis, I, 399 sq. Metallis censentur, I, 341 A. Nulla deorum simulacra olim apud Romanos, I, 430 A. 608 A; siue ante Numam Pompilium, ibid. Antequam ad hominis efficta sint similitudinem, quam ridicula fuerint, I, 339 sqq., 366 sqq., 578 A, B. Esse deos eiusmodi putabant gentiles, I, 488 A, 579 A; ac deos fieri ridicula consecratione, I, 339 sqq. Eadem patiuntur simulacra deorum ac Christiani ab ethnicis damnati, ibid. Primum, sine capite sunt, ibid. Cruci ac stipiti superstruuntur, I, 340 sqq., 579 A. Asciis dolantur, runcinis et scabinis perpoliuntur, ibid. Inquinata, uiolata, fracta, minuta, destructa, consumpta, I, 344 A. A miluis, muribus et araneis coinquinata, I, 343 A. Ea ut fierent, ex imperatoris pendebat arbitrio, I, 439 A. Eorum fatum mutabant artifices, I, 339 sq. Ea in aliam formam conuertebant, pignorabant et uendebant, I, 344 B. Eo carioris uendita, quo sanctior deus, II, 346 A, 576 A. Illa quilibet eligere aut repudiare poterat, I, 344 sq. uid. IDOLUM.
    SINUS Abraham, quid, II, 444 B.
    SIRENES monstrose, fabuloseque cantatrices, I, 308 A. Eorum ora cruenta, ibid.
    SMARAGDI latebant in circulis, uel cingulis feminarum, I, 1312 A.
    SOBOLEM uicariam et posthumam supparari, II, 938 A. uerisimilius est sobolem ab origine potius quam originem a sobole uocitari, II, 219 B.
    SOBRIETAS ad somnia habenda conducit, II, 733 A. uid. ABSTINENTIA, FeMINA, GULA, SOMNIA.
    SOCIETATIS repudium numquam delicti preiudicium est, II, 981 B.
    SOCRATES, omnium hominum sapientissimus oraculo declaratur, I, 503 A. Sed falso, ibid. Omnis illa sapientia de industria uenerat consuete equanimitatis, non de fiducia comperte ueritatis, II, 647 B. Corruptor erat adolescentium, I, 509 A. Leno erat philosophus Socrates, I, 373 A. Cum amicis uxorem communicabat, I, 372 A. Demones agnouit, I, 405 A. Demonium Socrati a pueritia adhesit, pessimus reuera pedagogus, I, 405 A; II, 647 B, 718 A. Dicere solebat: Si demonium permittat, I, 503 A. Consolabatur uxorem muliebriter inclamantem, II, 647 A.
    Socrates deos existere non putabat, I, 589 A. Illos destruebat, I, 354 A. Eius dementia per canem et anserem iurantis, I, 353 sq. Moriturus quam impie iusserit gallum Aesculapio pro se sacrari, I, 503 A, 589 A. Eius de anima disputatio, cicutis damnationis exhaustis, II, 647 A. Illius condemnatio, I, 563 A. Cur capitali affectus pena, ibid.
    SOCRATES Argiuus, I, 605 C.
    SODOMA et Gomorrha, ciuitates igne consumpte, I, 382 A. Ignium imbres meruit earum impietas, II, 1033 A, sq. Olet adhuc incendio tellus, I, 483 A. Ibi uastitas ingens, orba regio, cinis omnia, II, 1034 A, B. uid. POMA. Urbes illa euasissent, si ieiunassent, II, 962 C.
    Sodomorum et Gomorrhe populus, II, 339 B, 620 A, 1034 A, B.
    SOL corpus, siquidem ignis, II, 658 B. Solem dumtaxat pedalem esse somniauit Epicurus, I, 591 C. Unicus sol hunc mundum temperat, II, 285 B. Terra longe maiorem esse Peripatetici dixerunt, I, 591 C. Quibus salubris non sit, II, 285 B. Solis ipsius radio scriptum: Ita claret; prouerbium, II, 863 B. Solem noctue nesciunt oculi, aquile sustinent, II, 658 B. Ad solem ungebantur Barbarice gentis infantes, II, 338 A.
    Solis insolita, Christo moriente, defectio, in arcanis descripta, I, 401 A. In conuentu Uticensi sol, extincto pene lumine, adeo portentum fuit, ut non potuerit ex ordinario deliquio hoc pati, I, 701 B.
    Sol lugebat filium suum detractum de celo, I, 359 A. A Persis uerus esse Deus credebatur, et adorabatur, I, 369 A. Cur, I, 370 A, 579 A. Eius cultus cur obiectus Christianis, I, 369 A. In linteo et in clypeis depingebatur, I, 370 A. Eius effigies de fastigio edis emicabat, I, 369 A. Circus Soli principaliter consecratur, ibid. B.
    SOLITUDO, solemnis regio Creatoris, II, 373 D. uid. DEUS.
    SOLLICITUDO propinquitatis aliter est curiosa ac sollicitudo seruitutis, I, 459 B.
    SOMNIA a Deo sunt, II, 731 B, C. Plurima incutiuntur a demonibus, II, 731 B, et a magis, I, 411 A. Nemo potest ex arbitrio somniare, II, 732 A. Somniorum euentus et effectus, II, 724 A. Somniorum fides de effectu, non de conspectu renuntiantur, II, 749 C. uana in totum ea iudicauit Epicurus, II, 726 B. Aliquane natura somniorum immunis, II, 734 A. Infantes an somnient, II, 733 B. Somniorum et  ecstasis differentia, II, 325 sq. Reuelantur et honores et ingenia per quietem, prestantur et medele, proferuntur et furta, conferuntur et thesauri, II, 728 B. Sobrietas ad somnia conducit, II, 733 A, B. Certiora et colatiora somniantur sub extimis noctibus, II, 732 B. Homerus duas portas diuisit somniis, corneam ueritatis, fallacie eburneam, II, 726 C. uid. CICERO, NERO, SOPHOCLES, PHILIPPUS, TRASYMEDES.
    SOMNUS est recreator corporum, redintegrator uirium, probator ualetudinum, pacator operum, medicus laborum, II, 722 B, C. uid. Nox. Corpori prouenit in quietem, non et anime, II, 722 A, 725 A, C, 819 B. Somno magis reficitur homo quam fatigatur, II, 322 A. Finis est operis, II, 722 A. Non est extranaturale, ut quibusdam philosophis placet, II, 721 B, sq. De somno uarie philosophorum opiniones, ibid. Somni ratio naturalis et natura rationalis, II, 724 B. Illud preit ratio, II, 722 B. Non semper ex fatigatione concipitur, ibid. A. Eius plurima preparatura est in esu et potu, II, 723 A. Tam utilis est, ut absque illo nulla anima sufficiat, II, 722 B. uid. SORANUS, STOICI, STRATO.
    Somnus, speculum mortis, II, 734 A, 750 B. Somnus tam salutaris, tam rationalis, etiam in publice et communis iam mortis effingitur exemplar, II, 723 B. Corpus, in somno immobile situ, ostenditur quale ante uitam iacuit, et quale post uitam iacebit, II, 723 C.
    Somnus probat quod sine corpore etiam plurimum potest anima, II, 724 A. Bona facta gratuita sunt in somnis et delicta secura, II, 726 A.
    SOPHIA Dei est Spiritus et Filius eius, II, 212 sq.; et eius Sermo, II, 213 A. Ab eterno est genita, II, 212 sq. Sine initio non fuit, II, 213 A. uice intelligentie et scientie ipsa est, II, 212 C.
    SOPHIA, eon ualentinianorum, II, 553 sqq. Sophiam cognominant Terram et Matrem, II, 575 A.
    SOPHOCLES tragicus, somniando redinuenit coronam auream, quam ex arce Athene perdidissent, II, 729 A.
    SORANUS medicus quatuor libros de anima scripsit, II, 655 A, B Eius de anima sententia, II, 658 A, 668 B; et de infanticidio, ibid.; atque de somno, II, 724 C.
    SOTER in Alexandria triginta quinque annis regnauit, II, 692 A.
    SOTER alius, triginta et octo regnauit annis, II, 692 A.
    SPARTEOLI, qui, et unde sic dicti, I, 474 A, D.
    SPECTACULUM omne sine concussione spiritus non est, I, 647 B. Spectaculorum origo de superstitione idololatrie, I, 466 A. Uniuersa eorum paratura ex idololatria constat. I, 635 B. Quantis criminibus sint contaminata, I, 466 A, 630 sqq. An liceat Christianis uti spectaculo, I, 493 A, 655 sq.; uel eius uoluptates uidere, I, 647 A. Circa uoluptates spectaculorum infamata est conditio eis qui natura quidem omnia sentiunt ex quibus spectacula instrumenta, scientia autem deficiunt, II, 84 A.
    SPECULUM alterius nulla res est, id est non cequalis, II, 233 B. Speculum omni occasione consulere, I, 1325 A. Speculum mortis, somnus, II, 743 A, 750 B.
    SPES unica totius orbis, Christus, II, 760 C. Spes Christianorum in celis, I, 260 A. Spei est contemplatio in hoc spatio per fidem, non representatio nec possessio, sed exspectatio, II, 826 B. Spei nostre retinacula, que, I, 1332 B. Sperando, timebimus; timendo, cauebimus; cauendo, salui erimus, I, 1318 A.
    SPES, dea, I, 600 C.
    SPEUSIPPUS, Platonis nepos et successor, in adulterio periit, I, 510 A.
    SPIRARE est flatum ex semetipso agere, II, 663 A.
    SPIRITUS SANCTUS tertia est persona SS. Trinitatis, II, 163 C, D, sq. Tertium nomen Diuinitatis, et tertius gradus maiestatis, II, 196 A. Eiusdem est cum Patre et Filio nature, ibid. A Patre Filioque procedit, II, 159 B. Cur non dicatur Filius, II, 163 A. Eius natura propria sanctitas est, II, 933 C. Declarata est per animal simplicitatis et innocentie, I, 1208 A. uicarius est Domini, II, 809 B. Eius uicariam uim misit Christus, qui credentes agat, II, 26 B. Spiritus sanctus doctor ueritatis, II, 34 c, 196 A. Christiane discipline determinator, II, 1001 B. Ipsum habent fideles, II, 920 A. Ultro agnoscitur, nec exspectat sanctitatis admonitionem, II, 933 C. Nemini Spiritus sanctus accommodatus sine fidei sacramento, II, 647 B. Nulli Christus exploratus sine Spiritu sancto, ibid. Spiritus Dei in nobis est patientibus, non ipse tamen patiens, sed pati posse prestans, II, 195 A.
    Spiritus qui ferebatur super aquas, quis, I, 1208 A; II 227 A. Spiritus Dei Saul uertit in alium uirum, II, 665 A. Spiritus sancti portionem, que ex forma prophetici moduli in Ioanne egerat preparaturam uiarum Dominicarum, abscedere iam ab Ioanne necesse erat, redactam scilicet in Dominum, ut in massalem suam summam, II, 402 B. uid. PARACLETUS, XYSTARCHES.
     Spiritus idem qui et sermo Dei, II, 189 A, B.
    SPIRITUS nequam omnibus hominibus adheret ab ipsa etiam ianua natiuitatis, animas aucupabundus, II, 717 B. Spiritus immundus in exorcismo oneratus, quid responderit, I, 657 B. Spiritus aduersarius ex diuersitate predicationis apparet primo regulam fidei adulterans, et ita ordinem adulterans discipline, II, 931 C. uid. DAEMON, DIABOLUS, SATAN.
    SPIRITUS corpus est sui generis in sua effigie, II, 162 c. Spiritus et anima an duo sint, II, 664 A, B. Spiritus animalis, auriga corporis, II, 740 B. uid. ANIMA, CORPUS.
    Spirituales sunt quedam substantie, I, 404 B. Spiritualis et incorporee rei ideam explicare nequiuerunt gentiles philosophi, I, 516 sqq.
    SPONSA Christi pura, sancta, caret etiam aurium macula, II, 981 A. uid. ECCLESIA, et MATRIMONIUM, UXOR.
    STATILIUS TAURUS menia imposuit, II, 1031 A.
    STATINA dea, II, 718 A.
    STATIO, que, I, 1181 sqq. Probatur ex ueteri Testamento, II, 967 sqq. Stationes militares, I, 1183 A, II, 92 A, 967 A. Ab iis stationibus ieiuniorum nomen acceperant Christiani, I, 1183 A. Diebus stationum ad sacram synaxim accedendum, licet non suscipiatur Christi corpus, I, 1182 sq. Stationes ante concilia, II, 972 C. Statio in eam usque horam celebranda est, in qua a sexta contenebratus orbis, defuncto Domino, lugubre fecit officium, II, 967 A, B. Ad uesperam stationem producere, II, 967 B, sq. Stationes quarte et sexte ferie, II, 956 A, 973 A. Stationum semiieiunia, II, 961 B. uid. IEIUNIUM.
    STATUAE uiris fortibus in cruciatibus erecte, I, 534 A. Statuis remunerabantur philosophi, I, 502 A. Statue monumenta resurrectionis, I, 634 A.
    STATUS uniuscuiusque certum quid est, et dat sensui legem, ita sentiendi statum, sicuti est, II, 107 B.
    STELLA a stella differt in gloria, non in substantia, II, 866 A. uid. SIDUS.
    STEPHANUS angelicum fastigium induit, II, 877 A. Cum lapidaretur, uidit adhuc stantem Christum ad dexteram Dei, ut exinde sessurum, II, 195 C.
    STERCULUS, deus qui stercora per agros spargit, I, 423 A, 599 B. Quam prepostere deus, Ibid.
    STERILEM parere contra naturam difficile Deo non fuit, sicut nec uirginem, II, 165 C.
    STESICHORUS, auctor, I, 641 A. Excecatus ob conuicium carminis in Helenam Traianam, dehinc reluminatus, II, 709 A.
    STIGMATA corporalia, que, II, 480 A.
    STIPES unoquoque mense in arca communi offerebant Christiani, I, 470 C. Stipites templorum, I, 494 A.
    STIPITEM non elaboratam quidam gentiles coluerunt, I, 366 A.
    STOICI, a loco conuenticulorum suorum nuncupati, I, 282 A. Deum corporeum dixerunt, I, 517 sq.: et extra mundum positum, I, 518 A. Sic uolunt per Deum materiam decucurisse, quomodo mel per fauos, II, 236 B. Malunt Deum, prouidentissimum humane institutioni, somnia nobis indidisse, peculiare solatium naturalis oraculi, II, 731 A. Somnum resolutionem sensualis uigoris affirmant, ibid. B. Eorum opinio de anima, II, 653 A. Non omnem sensum. nec semper de mendacio onerant, II, 674 C.
    Stoicus christianismus, II, 20 B.
    STOLA, puellarum uestis, I, 688 B.
    STRABO auctor, II, 728 A.
    STRABO physicus celum et terram dixit Deum, II. 260 B, 729 A. Docebat animam esse in superciliorum meditullio, II, 671 B, uel in membranulis, ibid. Anime tuetur unitatem, II, 670 B. Somnum dicit segregationem consati spiritus, II, 721 B.
    STRENAE memorate, I, 672 B, 682 B.
    STYGIAS paludes peta tradidit mortem diluentes, II, 734 B.
    STYLUS sensui posterior, I, 616 B.
    SUBIGUS, Deus, I, 601 A.
    SUBSTANTIA aliud est, et aliud natura substantie, II, 704 C. Substantia una, quam Deus in Adam contulit, et matricem omnium fecit, II, 684 A. Nulla digna est substantia quam Deus induat, II, 335 A.
    Substantia una in tribus coherentibus, II, 168 C. uid. TRINITAS.
    SUDOR digestionis estuantis est index, II, 622 A.
    SUETONIUS auctor, II, 637 B. 725 A.
    SUFFECTURA quodammodo est spiritus anima, II, 280 B.
    SUMMUM magnum necesse est sit unicum, II, 250 sqq. uid. DEUS.
    SUMPTUARIAE leges ambitionem et sumptum comprimunt, I, 302 sqq. Postea sprete, ibid.
    SUPERSTITIO uulgaris communis idololatrie, cum in simulacris de nominibus et fabulis ueterum mortuorum pudet,  ad interpretationem naturalium refugit, et dedecus suum ingenio obumbrat, II, 260 C. Superstitiones paganorum turpes et otiose, I, 305 A. Frequentior est omni superstitione luxuria et ambitio, I, 671 A.
    SUPPLICIUM aque, mortis genus ceteris crudelius, I, 308 A.
    Supplicia eterna non solum frustrantur, sed expugnant penitentes temporali afflictione, I, 1244 A.
    SUPPUTARIA digitorum gesticula, I, 387 A.
    SUSANNA releuata est in iudicio, II, 81 A.
    SUSPICIONES impudice omni modo cauende, I, 1331 A.
    SUSTINERE in finem, nichil aliud quam pati finem II, 139 B.
    SUTRII urbis dea Nortia, I, 421 A, 596 A.
    Sutrine uenete, II, 1046 B.
    SYBYLLA, ueri uera uates, ante exstitit quam omnis litteratura, I, 385 A, 603 B. Eius carmina de Saturno, ibid. Demonibus tribuebant ethnici eius oracula, ibid. Taciti testimonium de Sybillis ethnicorum, I, 385 A.
    SYLLA nullus gentilium Deus felicior, I, 337 A. Eius lances splendidissime, II, 706 A.
    SYLLOGISMI Apellis, II, 71 C.
    SYMBOLUM, uid. FIDES, SACRAMENTUM. Mortis symbolum necessitate Deus indulget, I, 1238 B.
    SYNAGOGAE Iudeorum, fontes persecutionum, II, 143 A.
    SYNAXES Christianorum, quam sancte, I, 468 sqq. Quo die agebantur, I, 371 A, 579 A; II, 79 B. Coibant in celum, ut, quasi manu facta, Deum precationibus ambirent, I, 468 sqq. In synaxibus orabant, legebant sacras Scripturas, ibid. Fiebant exhortationes, castigationes et censura diuina, I, 469 A. Presidebant probati seniores, ibid. Stipes in eis oblate et in arca seruate, I, 470 A. Quibus egenis distribute, ibid. In synaxibus cena quam modesta et frugalis, I, 477 A. Aqua, manualis, lumina, hymni, oratio et colloquium, ibid. Quanta impudentia ethnici has synaxes infamare conarentur, I, 478.
    SYRACUSAS meniunt Corinthii cum Archia, II, 1036 A.
    SYRMIUM urbs, I, 425 A.
    SYRORUM dea, Atagartes, I, 418 A, 596 A.
    SYZYGIAE ualentinianorum, II, 68 A.

T
    T grecum, species crucis, II, 353 A.
    TABELLAE naturalium, sponsalium et nuptiarum, II, 906 A.
    Tabella condemnationis, I, 279 A.
    TABERNAE, quam frequentes Rome, I, 452 B.
    TABULA ludere, II, 768 A.
    TABULARII, I, 474 A.
    TACITUS, mendaciorum loquacissimus, I, 364 A, B. Cur et quam falso dixerit imaginem asini a Iudeis consecratam, I, 364 A.
    TALIO prohibetur, II, 395 sq.
    TALLUS. uid. THALLUS
    TARENTIUM oppidum, II, 1029 A.
    TARPEIOS seu Pompeios ciuitatem de monte suo perfudit ignis, I, 485 A, 571 B. Tarpeii ludi, I, 637 B.
    TATIANUS hereticus, Iustini martyris discipulus, II, 72 A, 974 A. Totus secundum ualentinum sapit, 72 A.
    TATIUS Cloacinam inuenit, II, 266 C.
    TAURI figura de Christo, II, 626 B.
    TAURINAE fabule, I, 317 A.
    TELMESSENSES nulla somnia euacuant, imbecillitatem coniectationis incusant, II, 727 A.
    TEMERITATIS modus testatio est timoris, I, 1241 A.
    TEMPLA deorum nulla olim apud Romanos, I, 430 a. Imperatoribus uiuentibus aut mortuis condita, I, 347 A. Custodita Cesareorum militum excubiis, I, 438 sq.; II, 92 A. Eorum lacunaria colebant gentiles, I, 418 A. Eorum ianuis laurus et lucerne appense, I, 458 sq., 684 C. Arboribus obumbrabantur, I, 315 A. Templa sua ethnici ingredi non poterant, nisi data mercede pro solo templi, pro aditu sacri, et pro stipibus, I, 346 sq., 493 sq., 574 A. Eorum stipes imminui quinam conquesti sint, I, 494 A; ac uectigalia, ob Christianos ea non adeuntes, imminuta, I, 493 sq. Quantum desolata, I, 306 A, 494 sq. Lenociniis et adulteriis polluta, I, 373 A. Templa sua despoliabant ethnici et per ea iurabant, I, 699 B. Ea curare Christianis non licebat, I, 687 B. Nec interdiu ea nouerant, I, 363 A. Illa sine periculo discipline adire potest seruus Dei, urgente simplici causa, II, 640 B.
    Templum Dei catholicum Christus, in quo Deus colitur, II, 351 B.
    TEMPUS, arbiter et motator initii et finis, II, 255 B. Tempora diebus, mensibus et annis compinguntur, II, 453 A. Temporum ratio unde nata, II, 287 B. Temporum uices  Deus ordinauit, I, 608 B. Omnia tempus reuelat, I, 310 A. Omnia tempus exspectant, II, 890 A. Omnis res anterior posteriori normam preministrauit, II, 256 B.
    TENEBRAE homini sunt uisibiles, II, 222 B.
    TENTATIONIS materia in re aliqua debet subesse, II, 766 B. Tentationem precedit questio orta ex dubitatione, ibid. C. Post Baptismum sequuntur tentationes, I, 1225 sq. Eis uia non aperienda, I, 1318 sq. Conflictatione carnis et spiritus subsecuturis tentationibus munimenta prestruximus, I, 1223 A. Tentationes repellit oratio, I, 1196 A.
    TERRA uirgo fuit, nondum opere compressa, ex qua hominem factum accipimus a Deo in animam uiuam, II, 782 A. An terra esset que facta est, magna questio, II, 222 A, 1034 B. Carnis nostre matrix est, II, 262 A, B. Sequestratorium est seminibus illic deponendis et inde repetendis, II, 872 C. Cur maledicta fuerit, II, 832 A. In forma mutauit orbis in diluuio, II, 1033 B. uid. DILUuIUM. Sed et nunc localiter mutat habitus, cum situs leditur, II, 1033 B.
    Terre due in SS. Scripturis proponuntur, que, II, 219 B.
    Terra repromissionis est possessio uite eterne, II, 622 A.
    Terra sancta caro Domini interpretanda, II, 833 A. Terra uere sancta, per incolatum Spiritus sancti, ibid.
    Terrene originis signa, II, 771 A, B. Terrenorum amissio quomodo ferenda, I, 1260 B.
    TERTULLIANUS Carthagine in Africa natus, II, 1032 A. Falsas ethnicorum superstitiones cum lacte suxit, I, 378 B, 1227 B. Profanis spectaculis delectabatur, I, 652 A. In turpia carnis uitia prolapsus, II, 881 B. Se omnium notarum peccatorem dixit, I, 1224 B, 1233 B, 1248 B. Sumpto philosophorum pallio, sese ex nogotiorum tumultu subduxit, I, 1047 A. Grece etiam scripsit, I, 1216 B. Fatetur se ex Ireneo sumpsisse, II, 548 A. In persona Christi alloquitur hereticos ironice, II, 60 A.
    TESTA ex argilla facta, non est amplius argilla, II, 776 C.
    TESTAMENTUM uetus in Christo sepultum est, II, 973 A. ueteris decessio, et successio noui, II, 415 A. Testamentum nouum oportebat in eo suggestu consignari, in quo conscriptum uetus fuerat, II, 414 B. uid. LEX, SCRIPTURA.
    THALES milesius, physicorum princeps, I, 383 A, 389 A. Celum rimando, incidit in puteum, II, 656 A. Ex aqua animam constare dixit, II, 653 A. Responsum eius Creso sciscitanti de diis, I, 592 A.
    THALLUS, I, 330 A, 383 A, 387 B, 402 B.
    THAMAR ornata se prostituit, II, 1330 B.
    THEATRUM proprie sacrarium ueneris, I, 642 A. Consistorium impudicitie, I, 649 B, C. Ars omnium turpitudinum, ibid. B. Theatra stuprandis moribus orientia, I, 299 A. Quam obscena et nefanda, I, I, 301 A, 638 sq; II, 993 B. C. Iis penulati aderant, I, 301 A. uidebantur nec sola nec nuda, ibid. Eorum interdictio ab impudicitie interdictione, I, 650 B. In theatro nichil probatur quam quod alibi non probatur, I, 649 B. Mulier que theatrum adierat, cum demone rediit, I, 657 B. Theatra olim nuda et sine tecto, I, 301 A, 302 B.
    THEBIS hebetes et brutos nasci relatum est, II, 683 A.
    THECLAE exemplum perperam Paulo adscriptum, I, 1219 A.
    THEMISTOCLES nullus gentilium deus militari gloria clarior, I, 336 B.
    THEODOTUS, hereticus Byzantinus, Christum, non Deum, sed hominem nudum dixit, II, 72 B.
    THEODOTUS, hereticus alter, etiam Christi negauit diuinitatem, II, 72 C.
    THEOPOMPUS, II, 220 B, 725 A. uid. THRASIMEDES.
    THEOTIMUS, hereticus, multum circa imagines Legis operatus est, II, 546 B.
    THESAURI diuini conditorium, II, 857 A.
    THRASYMEDEM numquam somniasse refert Theopompus, II, 725 A, 733 B.
    THURARIUS, christianus, domum suam demoni cellariam fecit, I, 677 A.
    THURA cremabant Christiani, sed non quo modo ethnici, II, 90 B. Etiam in sepulturis thus adhibebant, I, 493 A. uid. SABAEUM.
    TIBERII tempore nomen Christianum in seculum intrauit, I, 290 A. Tiberius Christum uolebat in deos referre, I, 290 A. Comminatus est periculum accusatoribus Christianorum, I, 291 A. Prohibuit infantes Saturno immolari, I, 314 A. Regnauit uiginti duobus annis, mensibus septem, diebus uiginti, II, 615 B. A Tiberio ad Antonium sunt anni fere centum quindecim, et dimidium anni, cum dimidio mensis, II, 267 B.
    TIMAEUS scriptor, I, 636 A, B.
    TIMIDITAS omnia persuadet, II, 118. B.
    TIMOR iustus nullus est periculi dubii, II, 823 A. Timoris origo, notitia, I, 588 A. Eius materia, uia, seuitia, iudicium,  uindicta, damnatio, II, 373 C.
    Timor salutis fundamentum est, I, 1318 A. Timor hominis, Dei honor est, I, 1241 A. Ad bonum, non ad malum, confert, II, 299 C. Timore quidam peccant, I, 1236 A. Presumptio, impedimentum timoris, I, 1318 A. Nihil timorem subuertit sicut contumacia, I, 1235 A.
    TOGA pura, I, 685 A. Toga candida, I, 688 A. Apellatione uirilis est, I, 685 B. Eius descriptio, II, 1046 A. Qui ea uterentur, I, 685 A. A Pelasgis ad Lydos, a Lydis ad Romanos, a Romanis ad Carthaginenses transmeauit, II, 1031 B. Toge plus lesere rempublicam quam lorice, 1048 A.
    TONITRUA signa sunt imminentis ire Dei, I, 701 B.
    TRADITIO in multis disciplinis pretenditur auctrix, consuetudo conformatrix et fides obseruatrix, II, 80 A. In multis Ecclesie disciplinis nulla scripturarum inuenitur auctoritas, ibid. Traditio non scripta potest in obseruatione defendi, si consuetudine confirmetur, II, 81 B. Deficiente lege, traditio consuetudini dat morem, ibid. Ratio traditioni patrocinatur, II, 80 A. Quod apud multos unum inuenitur, non est erratum, sed traditum, II, 40 B. Ubi fides uera, ibi ueritas traditionum christianarum, II, 31 B. Nostra doctrina de Apostolorum traditione censetur, II, 33 B, sq. Id est ab Apostolis traditum quod apud ecclesias apostolorum fuerit sacrosanctum, II, 270 B. An omnia tradiderunt, II, 37 sq. Apostolica traditio nichil passa est in tempore suo circa Dei regulam, II, 270 B.
    Traditioni debetur obsequium, II, 80 A; etiam non scripte, II, 81 B. Si christianus es, tene quod traditum est, II, 755 B. Christianus credit quod traditum est, II, 745 B. uid. OBSERuATIONES.
    TRAGeDIE et comedie sunt libidinum et scelerum auctrices, cruente et lasciue, impie et prodige, I, 650 B. uid. THEATRUM.
    TRAIANUS imperator Christianos damnat et absoluit, I, 373 A, B. Eius sententia de Christianis confusione plena, ibid.
    TRANSFIGURATIO interemptio est pristini, II, 197 A.
    TRANSGRESSIO, perditionis caussa, II, 842 B.
    TRANSMIGRATIONES solemnes populorum, II, 700 B.
    TRIBUNAL Dei saluum hominem exigit, I, 883 A. uid. IUDICIUM.
    TRINITAS personarum, Patris et Filii et Spiritus sancti acerrime propugnatur, II, 156, sq. Trinitatis distinctionem et demonstrationem Scripture omnes ostendunt, II, 166 A, B. Trinitas rationaliter expensa, ueritatem constituit, II, 158 A. Trinitas, per consertos et connexos gradus a Patre decurrens, et monarchie nichil obstrepit, et economie statum protegit, II, 164 A. In Trinitate unitas disponitur, tres non statu, sed gradu; non substantia, sed forma; nec potestate, sed specie; unius autem substantie et unius potestatis, II, 157 B. uid. FILIUS, PATER, SPIRITUS SANCTUS, UNITAS.
    TRINITAS ualentiniana, II, 19 A, 684 A.
    TRIPTOLEMUS memoratus, II, 238 C.
    TROADES Sarpedonis oraculum, II, 730 A.
    TROCHILLUS Argiuus, auctor currus, I, 641 B.
    TROPHONII in Beotia oraculum, I, 404 A; II, 730 A.
    TRULLA Minerue, I, 344 B.
    TUNICAE Carthaginensium, II, 1031 B.
    TUTELINAE columne, a tutelis fructuum, I, 639 C.
    TUTUNUS, deus, I, 601 A.
    TYPHON, II, 747 B.
    TYRI auro calceabantur, II, 1043 A.
    TYRRHENUS, dux Lydiorum in Etruriam, I, 636 A.

U
    UBERA quomodo fluant, II, 787 A. uid. LAC, uULuA.
    ULTIO solatium uidetur doloris, I, 1264 B. Ultionis libido, summum impatientie stimulus, ibid. Negotium curat aut glorie aut malitie, ibid. Ultionis modum regere non possumus per impatientiam doloris, I, 1266 A. Ultio interdicta, II, 395. Penes Deum redarguitur malignitatis, I, 1264 B. Ultionis metu, omnis iniquitas refrenatur, II, 395 C.
    UNCTIO benedicta, post Baptismum, de pristina disciplina, I, 1206 C. Ungitur caro, ut anima consecretur, II, 806 B. Unctio carnaliter currit in nobis, sed spiritaliter proficit, I, 1207 A.
    Unctionem chrismatis regalis confici in captiuitate non licere Lex iubet, II 634 A. Athletarum unctio ad solem, II, 618 A, B.
    UNICUM et singulare id cui nichil equatur, II, 201 B.
    UNITAS, ex semetipsa deriuans trinitatem, non destruitur ab illa, sed administratur, II, 138 A. Unitas Ecclesie adstruitur, II, 32. Unitas irrationabiliter collecta, heresim facit, II, 158 A.
    UNUM est omne quod semel est, II, 922 A. Quod unum  non est, numerus est, ibid.
    URBES tante nunc quante olim case, II, 700 A. uid. CIuITAS.
    URSAE stelle in septentrione, II. 143 B.
    USURA fenoris abundantia est, II, 398 C.
    UTICAE, solis defectio, I. 701 B.
    UXORES suas communicabant ethnici, I, 472 A. Quod Christianis est interdictum, ibid. Uxorum pluralitas Patriarchis quomodo permissa, I, 1277 A. uid. MATRIMONIUM, NUPTIAE.

u
    uAE, imprecationis et comminationis inclamatio, II, 462 A, B. ue Christi in Euangelio, exponitur, II, 392 sq. ue pregnantibus et nutricibus multo grauius et amarius in concussione totius mundi, quam in uastatione Iudee, II, 952 A.
    uALENTIA, Ocriculanorum dea, I, 421 A.
    uALENTINUS, ubi, quando et quomodo uixerit, II, 42. Episcopatum spreuerat, qui et ingenio poterat et eloquio, II, 546 A. Platonicus fuit, II, 21 B, 42 A, 786 A. Condiscipulus Apellis, II, 754 C. ualentinus et Marcion comparantur, II, 52 B. Honestior fuit et liberalior Marcione, II, 251 C. Hereticus ille multas introduxit fabulas, II, 67 B. ueritatis adulter est, II, 43 B. Eius heresis, II, 68, 779 B, C. Eius monstrosa nomina, II, 141 A. Aeones illius, II, 19, 46 B, 68, 251 C. 551 sq., 686 C. Oeonum genealogie, II, 551 A. Aeones suos spargit, et unius eonis uitium in originem deducit Dei creatoris, II, 47 A, 379 A. ualentini examen semen Sophie infulsit anime, II, 686 C. Negat resurrectionem, II, 46 A. Error eius de Christo, II, 69 B. Materiam ad scripturam excogitauit, II, 52 B. Nouum Testamentum aliter exponit et sine dubio emendat, II, 43 B.
    uALENTINIANI notantur, II, 41 sq. Eorum origo, II, 546 A, B. Quando proserpant, II, 545 A. Eorum factionis prima quadriga defenditur, matrix et origo cunctarum, II, 552 A. Illorum semina heretica, II, 678 A, et initiatio, II, 540 A. Ipsis licet quod ualentino, II, 58 A. Nihil magis curant quam occultare quod predicant, II, 538 B. Artificium habent, quo prius persuadeant quam doceant, II, 543 B. Resurrectionem iam esse factam affirmant, II, 46 A.
    uARRONIS quanta eruditio, I, 587 B. Deorum originem a Ioue, Iunone et Minerua repetit, I, 601 B. Triplex finxit deorum genus, physicum, mysticum et gentile, I, 387 B. Deos Romanorum in dubios, certos et electos diuisit, I, 597 B. Somniauit eos esse animalia que a se ipsa mouerentur, I, 590 A. Trecentos Ioues introduxit, I, 355 sq., 576 A. Ludos a lusu interpretatur, I, 638 B.
    uARSUTINA, dea Maurorum, I, 396 A.
    uASA escaria et potatoria ex ere, II, 1310 A.
    uas capacitatis nomine dicta est caro, II, 716 A.
    uASCULORUM Iudeorum omnifariam curam cur Deus distinxerit, II, 306 C.
    uATUM impuratissimis linguis delectabantur demones, I, 415 B.
    uECTIGALIA summa cum fide Christiani pendebant, et maiori cura quam gentiles, I, 494 A. Quantis hi dolis et mendaciis illa fraudabant, ibid. sq.
    uEDIUS POLLIO seruos murenis inuadendos obiectabat, II, 1048 B.
    uELAMEN, uirginis dicatus Deo habitus, II, 893 A. Omnis publicatio uirginis bone, stupri passio est, II, 892 B. Debet adumbrari facies tam periculosa, II, 899 B. uirgo ad uelamen capitis confugit, quasi ad galeam, quasi ad clypeum, II, 910 A. uelaminis mensura sorori cuidam Montaniste fuit reuelata, II, 912 B. Carthaginenses mulieres ita uelabantur, ut neque nude, neque tecte essent, II, 912 A. Arabice femine ethnice faciem totam contegunt, uno tantum oculo liberato, ibid. uid. uIRGO.
    uENETIAE sutrine, II, 1046 B.
    uENIA difficilium facilis, I, 1289 B.
    uENILLIA dea, I, 600 C.
    uENTRI cur pudenda adhereant, II, 953 B.
    uENTI et aure differentia, II, 295 A.
    uENUS, sauciata, I, 351 A. A pastore iudicata, I, 359 sq. Ei myrtus sacra, II, 94 A. uenus, mater Aenee, ibid.
    uERBUM. uid. SERMO.
    uerbo Dei nichil proponendum, II, 405 C. uerbum Dei administratio in ecclesia, II, 329 B; apud hereticos, II, 57 B.
    uerbum humanum interius, I, 160 C.
    uerba non solo sono sapiunt, sed et sensu, II, 136 B.
    uERITAS, eon ualentini, II, 552 sqq.
    uERITAS in omnibus antecedit imaginem, II, 41 B. Falsum precedat necesse est, II, 368 A. Regula ueritatis que, I, 519 B. Testimonium ueritatis ubique occupantis principatum, II, 48 B. Eius integritas, que, I, 653 A. Christianus ueritatis integrator et custos, I, 514 A. Ubi Deus  non est, nec ueritas ulla est, II, 58 B. Nemini ueritas comperta sine Deo, II, 647 B. ueritatem se Christus nominauit, non consuetudinem, II, 889 A. Nihil uerum in his qui Deum nesciunt presidem et magistrum ueritatis, I, 1316 B. Apud ethnicos ueritas omni retro tempore damnata, I, 563 C. Nullam habent ueritatis plenitudinem, quia nec doctorem ueritatis Deum, I, 653 A. Non desiderat uetustatem, II, 697 C.
    ueritas ubi querenda, II, 31 B. 48 B. Eius reuelatio quam iucunda, I, 659 C. Congruit ueritati ridere, quia leta, de emulis suis ludere, quia secura est, II, 550 A. ueritatis cuneo omnis extunditur heresis, II, 270 C. ueritatis simplicitate, non curiositate hostes Domini uincendi, II, 310, A. Nihil erubescit, nisi solummodo abscondi, II, 545 A. Patet mendacio, II, 258 B. Cum paucis amatur, II, 982 A. uirtus expedita ueritatis paucis amat, II, 319 A. Decet ueritatem totis uiribus uti suis, non ut laborantem, II, 322 D. Magna distantia inter opinionem et ueritatem, I, 565 B. ueritas odio semper est, I, 354 A. Eam nescire malunt homines, quia iam oderunt, I, 261 A. Omnia aduersus ueritatem de ipsa ueritate constructa sunt operantibus emulationem istam spiritibus erroris, I, 519 B. Diabolus affectauit aliquando ueritatem, II, 154 D.
    uerius id quod prius, prius id quod ab initio, II, 248 A, 366 C. uerum quodcumque primum, adulterum quodcumque posterius, II, 157 B.
    uERNO tempore, anima magis est quieta, II, 732 B.
    uERUS imperator nullam aduersus Christianos legem tulit, I, 297 A.
    uESPASIANUS imperator, anno primo imperii sui, debellauit Iudeos, II, 616 A. Nullam legem tulit in Christianos, I, 297 A. Imperauit annis undecim, II, 616 A.
    uESPRONIUS CANDIDUS Christianum quasi ciuem suis satisfacere dimisit, I, 703 A.
    uESTAM interpretabantur ignem, II, 261 A.
    uESTALIUM uirginitas, II, 953 A. Ignem perpetuum nutriebant, I, 1284 A.
    uESTIBULA Romanorum clarissimis et elatissimis lucernis illuminabantur, I, 459 A.
    uESTIFICINA, II, 1039 A.
    uESTIS propria uniuscuiusque est tam ad usum quotidianum quam ad honorem et dignitatem, I, 687 B. Diuitiarum uel natalium aut dignitatum ratio sinit pompaticas uestes, I, 1326 A. uestes pupuree et erine Deo non placent, I, 1312 B. Nullus habitus est apud nos licitus illicito actui adscriptus, I, 691 A. Cum uoce  uestis intrat, II, 1039 B. Necessitas et ambitio uarias uestimentorum formas promulgauere, ibid. Habitum uertere nature totius solemne munus est, II, 1032 B.
    uestes pretexte, palmate, trabe, laticlaui, fasces, I, 687 C, sq. His etiam idola induebantur, ibid. uestimenta Carthaginensium, qualia olim fuerint, II, 1030 C, 1031 B. Mulierum uestimenta, olim qualia, II, 911. uestes matronarum et meretricum diuerse erant, I, 301 A. Postea indistincta, ibid. Puellis stola, pueris pretexta uestis, I, 688 B. uid. PALLIUM.
    uestimentorum in Scripturis allegoria, II, 834.
    uestiri Spiritu sancto, quid, II, 50 A.
    uESUuIUS mons semper ardens, imago inferni, I, 527 A.
    uIAM Domini preparare, quid, I, 1213 B.
    uICTIMAE humane, II, 136 C. uid. ETHNICI, MERCURIUS, SATURNUS.
    uICTORIA, gentilium dea, et que eius effigies, I, 366 sq., 379 A.
    uICTORINUS, hereticus, II, 74 A.
    uIDERE et uideri, eiusdem est libidinis, II, 891 B.
    uIDUITAS laudatur, I, 1286; II, 806 B. C, sq., 928 sq., 932 sq. uiduitati apud Deum subsignate nichil necessarium quam perseuerare, ibid. Sacerdotium uiduitatis, ibid. uirgo uidua, monstrum, II, 902 B. uid. uIRGINITAS.
    uIDUUS, seu uidius, deus qui animam corpore uiduat, I, 606 A.
    uIGELLIUS SATURNINUS, qui primus in Christianos gladium egit, lumina amisit, I, 702 A.
    uINDICTAE exspectatrix patientia, quomodo, II, 395 B. uid. ULTIO.
    uINI usus, cur olim mulieribus interdictus, I, 302 A. Propinqui osculum eis dabant, ut experirentur an uinum bibissent, I, 303 A. Per uinolentiam quiduis mali insinuant mulieres, I, 1288 A. Cellas uinarias cera ac sigillo munibant Romani, I, 303 A, B.
    uIPERAE morsum spreuit Apostolus, II, 122 B.
    uIRGINITAS, gratum Deo sacrificium, II, 806 B. Gratia constat, continentia uero uirtute, I, 1287 B; II, 903 B, 915 A. uirginitas uera, et tota et pura, nichil magis timet quam semetipsam, II, 910 A. Etiam feminarum oculos pati non uult, alios ipsa oculos habet, ibid. uirginitas coacta et inuita admittit flagitia, II, 909 A, uirginitas ostentatitia, II,  892 B. Eius pericula, II, 909 B, C. uirginitas et continentia cur nuptiis anteponenda, ibid. Plurimi Christiani olim uirginitatem seruauere, I, 327 A, B. uid. CONTINENTIA.
    uIRGO felicior haberi poterit, at uidua laboriosior, I, 1287 B. uirginum encomium, I, 1280 B. uirginem in muliere intelligi uoluit Apostolus, II, 900 A. uirgines oportet uelari, I, 1184 A; II, 888 sqq. uirginis bone publicatio, stupri passio est, II, 892 B. uirgines suas olim Corinthii uelabant, II, 901 B. uid. uELAMEN. Plures ecclesie per Greciam uirgines suas recondunt, II, 890 B. uirgines hominum aduersus uirgines Dei ambiunt, II, 892 A. uirgo Christo tradita ab hereticis stuprata, II, 59 A.
    uirgines utriusque sexus apud ethnicos, II, 928 C, sq., 953 A.
    uIRTUS duritia exstruitur, mollitia destruitur, I, 624 B.
    uISCERATIO, distributio carnis que fieri solebat uel in solemni sacrificio, uel in funere alicuius excellentis, II, 331 B, 640 C.
    uISUS quomodo fallatur, II, 674 B. uid. OCULUS, uIDERE.
    uISIDIANUS, deus Narniensium, I, 420 A.
    uITA, eon ualentiniani corporis, II, 553.
    uITA, coniunctio corporis et anime, II, 695 A. Exinde uita quo et anima, ibid. uitam a conceptu agnoscimus, ibid.
    uita mundialis, que, II, 861 A.
    uite eterne, non longe, inuitator Christus, II, 424 D.
    uITALIA pro cuiusque generis dispositione omnibus propria animalibus temperauit artifex Deus, II, 662 A.
    uITELLIUS mensibus octo et diebus decem regnauit, II, 616 A. Eius commentaria, II, 728 A.
    uITIS, adhuc tenera et impubes, intelligens tamen iam opera sua, et uolens alicui adherere cui innisa et innixa proficiat, sine arundine, sine ceruo, si quid attigerit, ultro ambibit, et quidem uiriosius; properat esse secura, II, 681 B.
    uITIORUM ordo pro dispositione membrorum, II, 953 B.
    uITUMNUS, deus, I, 600 C.
    uOLETA, dea, I, 600 C.
    uOLUMNUS, deus, I, 600 C.
    uOLUPIA, dea, I, 600 C.
    uOLSINII, seu uulsinii, uolsinienses, I, 487 A, 571 B. Eos de celo perfudit ignis, ibid. Illorum dea Nortia, I, 421 A.
    uOLUNTAS libera et coacta, II, 917 A, B. uoluntas que sine concupiscentie stimulo, II, 276 C.
    uoluntas Dei occulta et manifesta, II, 917 A. Quomodo de ea loquendum, II, 925 B. Alte et impresse recogitanda Dei uoluntas, quid etiam in occulto uelit, II, 916 C, sq. Non est bone et solide fidei sic omnia ad uoluntatem Dei  referre, ut non intelligamus esse aliquid in nobis ipsis, II, 915 B, sqq. Excusabitur omne delictum, si contenderimus nichil fieri in nobis sine Dei uoluntate, II, 915 C. Quanta inde mala, ibid. Non omne quod permittit Deus, ex mera et tota uoluntate eius procedit, II, 917 A. uid. PERMISSIO.
    uOLUPTAS nulla maior, quam fastidium ipsius uoluptatis, I, 659 C. Fugienda Christianis uoluptas, I, 659 A. Illorum uoluptas. que, I, 659 sqq. Ubi uoluptas, ibi et studium, per quod uoluptas sapit, I, 647 B. uoluptatis nomen quieti et tranquillitati dederunt philosophi, I, 659 B.
    uOTUM continentie, II, 905 A.
    uULCANUS faber, I, 574 B.
    uULCANII montes, ignis eterni figure, I, 1247 B.
    uULTURES, femine tantum, sine masculo matres, II, 557 A.
    uULuA fontem suum transfundit in ubera, II, 787 A. uulue adaperte nuptialem passionem agnouit Apostolus in Maria uirgine, II, 790.
    XENOCRATES, II, 652 C. Animam in uertice presidere dixit, II, 671 B.

X
    XEROPHAGIA panis angelici, II, 960 B. In xerophagiis tam antiquissime quam efficacissime religionis operatio est, II, 964 B. Xerophagias obseruabant Montaniste, II, 955 A.
    XYSTARCHES noster Spiritus sanctus, I, 624 B.

Z
    ZACHAEUS, etsi allophylus, fortasse tamen aliquam notitiam Scripturarum ex commercio Iudaico hauserat, II, 451 C.
    ZACHARIAS inter altare et edem trucidatur, perennes cruoris sui maculas silicibus adsignans, II, 137 B.
    ZENO apud Prienenses tyrannidem affectat, I, 511 A. Eius uigor, I, 651 B. Eius in tormentis constantia, I, 533 A. A quo et cur occisus, ibid. Eius animam Dionysii tormenta pretereunt, II, 751 A. Morte sua probauit contemptum mortis a philosophia doceri, I, 533 A.
    Zeno erem et etherem Deum dixit, II, 260 B. Eius disciplina est ubi materia Deo adequatur, II, 19 B. Dei agnouit, I, 395 A. Consitum spiritum animam definit, II, 653 A. In tres partes eam diuidit, II, 668 B.
    ZODIACUS taurum et leonem continet, II, 143 B.
    ZONA ignea ad introitum paradisi, I, 520 A.
    Zonarum uincula, II, 143 B.







SYLLABUS RERUM QUAE IN HOC uOLUMINE INCLUDUNTUR.

     PRAEFATIO in duos sequentes tomos. I
    ART. I. Syllabus auctorum. Ib.
    ART. II. De auctoritate S. Cypriani. uI
    ART. III. De usu S. Cypriani. XuII
    ART. Iu. Annales litterarii Minorum Patrum a Tertulliano ad Cyprianum. XLIu
    ART. u. Annales litterarii Cyprianici. LuII
    Acta SS. Perpetue et Felicitatis, col. 9
    PROLEGOMENA Ib.
    I. De horum Actorum editis et mss. Ib.
    II. Perpetua et Felicitas an Tuburbitane. Ib.
    III. Non Tuburbii, sed Carthagine martyrium passe noscuntur. 11
    Iu. Tempus passionis inquiritur. Ib.
    u. De horum Actorum auctore, seu potius collectore: an Tertullianus. Ib.
    uI. Non fuit Montanista: contra ualesium. 12
    uII. Exploditur iterum commentum de auctoris montanismo. Ib.
    uIII. De harum Martyrum cultu et memoria. 13
    PRAEFATIO AUCTORIS HORUM ACTUUM 14
    Incipit Passio 16
    CAPUT I. Apprehensis sanctis, S. Perpetua patrem uincit, cum aliis baptizatur, detruditur in tetrum carcerem; sollicita de infante, ex uisione sibi facta, scale in celum  erecte, et ascensus S. Saturi et sui, et buccelle oblate, intelligit martyrium propediem futurum. 16
    CAP. II.---Perpetua, a patre oppugnata, confortat eum; cum aliis ad tribunal ducta, confitetur se christianam, damnatur cum reliquis ad bestias; orat pro fratre Dinocrate mortuo, quem in uisione intelligit a purgatorii penis affligi et liberari. 29
    CAP. III.---Perpetua a patre iterum tentatur; uisio eius tertia, in qua adducitur ad luctam contra Aegyptium, proposito premio; pugnat, uincit et premium accipit. 38
    CAP. Iu. S. Saturus, in uisione sibi facta, et S. Perpetua ab Angelis in lucem magnam portati, uident martyres; ducti ad thronum Dei, osculo excipiuntur. Optatum episcopum et Aspasium presbyterum conciliant. 42
    CAP. u. S. Secundulus in carcere moritur. S. Felicitas grauida, fusis precibus, octauo mense, parit sine dolore. Inuictus animus S. Perpetue et S. Saturi. 45
    CAP. uI. E carcere in amphitheatrum hilares educuntur, maxime Perpetua et Felicitas: omnes renuunt uestes profanas induere; flagellantur, anhelant ad bestias, obiiciuntur; Saturus bis illesus: deiiciuntur SS. Perpetua et Felicitas; reuocantur in portam Saneuiuariam. S. Saturus, a leopardo lesus, militem adhortatur; se inuicem osculantur; gladio occiduntnr. 49
    DISSERTATIO APOLOGETICA CARDIN. IOSEPHI AUG. ORSI,  PRO SS. MARTYRUM ORTHODOXIA. 61
    CAPUT I. Externis argumentis ex Ecclesie et ueterum Patrum auctoritate petitis, SS. Perpetue, Felicitatis et sociorum martyrum orthodoxia uindicatur. 62
    I. Tertulliani ceui scriptoris pro Perpetua sociisque martyribus testimonium. Ib.
    II. Pontius diaconus eorumdem martyrum acta non obscure laudauit. Ib.
    III. Perpetue et Felicitatis antiquissimum fuisse in Ecclesia Romana cultum, ex Bucherii peruetusto calendario demonstratur. 64
    Iu. Sanctus Augustinus earumdem martyrum uariis in locis cum laude meminit, ac tribus eas tractatibus celebrauit; quorum priorem in editis leui admodum coniectura sancto Doctori Basnagius abiudicat et irrito conatu eleuare et labefactare contendit. 66
    u. Ecclesiarum Carthaginensium celeberrima et ceterarum matrix, Perpetue et Felicitatis reliquiis illustrata est, et ex earum hominibus nuncupata. 67
    uI. In misse canone quotidiano earumdem nomina inter celebriores martyres recensetur. 71
    uII. Argumentum, quod ex his testimoniis conficitur frustra Basnagius. 72
    CAP. II. Basnagii externis aduersus sanctas Martyres argumentis occurritur. 74
    I. Actorum Perpetue et Felicitatis compilatorem fuisse Montanistarum heresi infectum. 75
    II. Ruinartii pro Actorum compilatore rationes refelluntur, uariisque argumentis eius montanismus asseritur. 76
    III. Dodwelli pro eiusdem scriptoris orthodoxia disputatio. 80
    Iu. Eius disputationis primum deiicitur fundamentnm 82
    u. Alterum eiusdem disputationis fundamentum euertitur. 83
    uI. A Montanistis Catholicos non fuisse pro hereticis existimatos. 85
    uII. Ab ecclesiarum catholicarum communione Montanistas non se omnino alienos existimasse. 88
    uIII. Ad catholicorum quoque martyrum communionem adspirasse. 93
    IX. Non Perpetue tantum, sed aliorum quoque catholicorum martyrum, Tertullianum cum laude meminisse. 94
    X. Alii, preter Montanistas, heretici catholicorum Acta martyrum luci dederunt. 95
    XI. Ex ipsomet Actorum auctore Montanista, martyres nostros ab hac secta fuisse alienos ostenditur. 96
    CAP. III. Internis Basnagii aduersus nostros Martyres argumentis generale responsum adhibetur. 97
    I. Interna Basnagii aduersus sanctos Martyres argumenta. Ib.
    II. Actorum potius compilatori fides deroganda esset, quam sanctorum Martyrum orthodoxia in dubium reuocanda. 98
    III. Rationes adducuntur, quibus Actorum in controuersiam uocari posset. Prima ratio ex quibusdam uerbis exoticis que in Perpetuam, a qua maxima eorum pars scripta perhibetur, minime quadrant. 99
    Iu. Secunda ratio ex styli similitudine, que unum et eumdem scriptorem refert, cum tamen a tribus diuersis scripta fuisse dicantur. 101
    u. Neque Tertulliani, neque synchroni scriptoris auctoritas impediret, quominus de Actorum fide dubitaremus, si aliquid reapse continerent quod catholicos martyres dedeceret. 102
    CAP. Iu. De uisionum aliorumque celestium donorum per priora Ecclesie secula, copia et ubertate disseritur. ueteres Christianos, et omnium opinione, genuinos Christi martyres non minori, quam Perpetuam, fiducia diuinis hisce Spiritus sancti carismatibus, usos fuisse demonstratur. 104
    I. Nihil in nostrorum Martyrum Actis reapse occurrere quod Montani redoleat officinam. 105
    II. Sanctus Iustinus M. sui temporis prophetas cum ueteribus comparat. Unde conficitur non minori quam illos fiducia propheticum spiritum usurpasse. 106
    III. De Montanistarum initiis. Nullus uetustissimorum scriptorum Montanistas ideo pro falsis prophetis habuit, quod ueluti ad arbitrium Spiritus sancti reuelationibus uterentur. 108
    Iu. De carismatum per hec tempora uarietate et copia insigne sancti Irenei testimonium. 109
    u. Quam presto fuerit ueteribus Christianis, ad cercendos abigendosque demones, uirtus Spiritus sancti. 111
    uI. Potamiane, non minus quam Perpetue, memorabile exemplum. 113
    uII. Quantum Cypriani uita uisionibus ac reuelationibus abundauerit, ex eius epistolis, et Pontio diacono ostenditur. 115
     uIII. Aliorum martyrum Acta iisdem Spiritus sancti donis referta. 121
    IX. Perpetue et sociorum martyrum euo carismatum fontem, magis quam Cypriani temporibus exundasse. Ib.
    CAP. u. Nihil in Perpetue reuelationibus contineri, quod in catholicam martyrem non apprime conueniat. 122
    I. Non dedecet Christum Dominum pastoris oues mulgentis figurari. 123
    II. Qua ratione ex prima sua reuelatione Perpetua mortem sibi imminere intellexerit. 125
    III. Nihil absurdi in illa reuelatione contineri qua sibi Perpetua uisa est cum diabolo in masculum conuersa luctari. 128
    Iu. Inepta Perpetue reuelationum cum Montanistarum reuelationibus comparatio. 131
    u. uisio Perpetue de Dinocrate in penis constituto. 132
    uI. Basnagii aduersus predictam uisionem difficultates. Ib.
    uII. Locum illum in quo Dinocratem Perpetua uidit, fuisse purgatorium. Basnagii cauillationes retunduntur. 133
    uIII. Montanistarum de receptaculis animarum sententia non recte a Basnagio exposita. Non unam fuisse hac de re eorumdem hereticorum opinionem. 135
    CAP. uI. Martyrum nostrorum uirtutes et uisionum fructus ostendunt diuino illos fuisse spiritu afflatos, et eorum reuelationes Deo esse tribuendas. 137
    I. In ueris prophetis a falsis discernendis, eorum in primis morum habendam esse rationem. Ib.
    II. Aliqua Actorum loca, in quibus martyrum nostrorum uirtutes graphice describuntur. 138
    III. Nihil esse in eorum moribus animaduertere, quod Montani redoleat institutionem. 141
    Iu. Perpetuam sociosque martyres nature leges minime uiolasse, Ignatii M. exemplo demonstratur. 142
    u. Aliorum martyrum pro martyrii corona preces et uota. 143
    uI. Alios, preter Perpetuam, martyres aut bestias in se ipsos concitasse, aut instrumenta crudelitatis ad accelerandum martyrium ultro adhibuisse. 145
    uII. ueterum Christianorum exempla qui uel seipsos sponte obtulerunt, uel presidum seuitiam in se ultro prouocarunt, Perpetue factum excusant. 146
    uIII. Sanctorum Andronici et Tarachi memorabile facinus. 148
    IX. Perpetue et sociorum martyrum spiritus quam fuerit a Montanistarum spiritu longe diuersus, ex diuersis utriusque effectibus demonstratur. 149
    X. Perpetue et Saturi reuelationem honesti et optimi fructus. 151
    CAP. uII. Perpetuam sociosque martyres prophetico fuisse spiritu afflatos, ex uaticiniorum euentis et miraculis demonstratur eorum doctrinam et conuersationem fuisse a Montanistarum dogmatis et institutis perquam alienas. 152
    I. Perpetue reuelationibus euentus in omnibus et adamussim responderunt. Ib.
    II. De miraculis que in nostrorum martyrum Actis referuntur. 154
    III. Non modo martyrum, sed aliorum quoque fidelium animas Perpetuam et Saturum in Paradiso uidisse. 156
    Iu. Cum catholicis martyribus communicasse. 157
    u. Dinocratis animam in eternam gloriam Perpetue precibus fuisse translatam. Ib.
    uI. Optatum episcopum, in Actis memoratum, catholicis prefuisse. Nullum id temporis fuisse Carthagine Montanistarum episcopum. 159
    uII. Nostrorum martyrum in carcere uictus communis et usitatus et a Montanistarum de ieiunio legibus maxime abhorrens. 161
    uIII. De catholice Ecclesie in suis alendis fouendisque confessoribus sollicitudine. 162
    IX. Catholicos martyres paratum sibi fidelium pietate cibum, immo et delicias, neutiquam respuisse. 165
    X. Disputationis . 166
    FRAGMENTUM DE CANONE SS. SCRIPTURARUM. 173
    ANNOTATIONES PRAEuIAE. 179
    IN MINUTII FELICIS OCTAuIUM PROLEGOMENA D. LUMPER. 193
    DISSERTATIO F. B. ALDUINI IN OCTAuIUM. 199
    PRAEFATIO I. ERNESTI AD I. EDIT. LINDNERI. 219
    ANALYSIS LOGICA OCTAuII. 225
    MINUCII FELICIS OCTAuIUS. 231
    PROeMIUM. Ib.
    CAPUT I. Ab ipso dialogi exordio, narrat Minucius quam iucunda eorum que sibi cum Octauio, dum apud se Rome ageret, contigerant, ac potissimum huiusce disputationis  recordatione oblectaretur. 232
    CAP. II. Octauii Romam aduentus forensium feriarum tempore, pergratus Minucio. Utrique ad marina Ostie balnea, adscito Minucii comite Cecilio, ire placuit. Dum simul ad mare pergunt, Cecilius, conspecto Serapidis simulacro, manum ori admouens, illud colit. 235
    CAP. III. Superstitiosi hominis actum indigne ferens Octauius, Minucio acriter exprobrat, huius impii facinoris infamiam non minorem in ipsum, utpote Cecilii hospitem, quam in eumdem Cecilium redundare. 237
    CAP. Iu. Subtristis Cecilius de huiusmodi obiurgatione, qua sui causa Octauius Minucium perstrinxit, petit ut sibi cum Octauio de sue religionis ueritate disputare liceat. Annuit cum socio suo Octauius; ac medius inter Cecilium et Octauium sedet Minucius. 240
    CAP. u. Disputationem suam aggreditur Cecilius. Et primum quidem omnia in rebus humanis dubia et incerta esse asseuerat: adeoque dolendum quod Christiani, rudes plerumque ac illitterati, de summa rerum ac diuina maiestate aliquid certi decernere audeant. Hinc nulla prouidentia mundum regi arguit, concluditque satius esse traditis antiquis religionibus adherere. 242
    CAP. uI. Quelibet natio, ac Romani postmodum numina sua ita coluere, ut eorum cultu supremum totius orbis terre imperium fuerint assecuti. 250
    CAP. uII. Auspicia et auguria Romana penitenter omissa, obseruata feliciter. 253
    CAP. uIII. Minime ferenda Theodori, Diagore ac Protagore impia temeritas, qui deorum religionem uel penitus tollere, uel saltem infirmare uoluere. At multo minus ferri debet latebrosa et lucifugax Christianorum natio, qui deos despuunt; et dum mori post mortem timent, interim mori non timent. 256
    CAP. IX. Christianorum religio stulta: hominem siquidem crucifixum ipsumque huius supplicii instrumentum uenerantur. Asini caput colere, ipsamque parentis sui naturam adorare dicuntur. De cede infantis et sanguine initiantur: ac per impudentes tenebras, incerta sorte omnes permiscentur. 260
    CAP. X. Quidquid colunt, magnopere occultare nituntur: nullas aras habent, templa nulla, nulla nota simulacra. Deus illorum, sicuti et Iudeorum, unicus esse fertur: quem quum nec uidere nec ostendere queant, illum nichilominus molestum, inquietum et prepostere curiosum arbitrantur. 263
    CAP. XI. Futurum quoque asserunt totius mundi incendium; ac post corporum nostrorum resurrectionem, iustis beatissime uite, iniustis maximarum penarum eternitatem repromittunt. 266
    CAP. XII. Quid autem ipsismet Christianis post mortem euenturum sit, inde augurari possumus, quod nunc omni ope destituti, summis calamitatibus et miseriis premuntur. 271
    CAP. XIII. Concludit tandem Cecilius repudiandam religionem nouam; nec de rebus dubiis temere pronuntiandum. 273
    CAP. XIu. Non sine elati animi fastidio prouocat Octauium Cecilius, ut argumentis suis respondeat. Cui Minucius modeste respondet de sua haud mediocri eloquentia, deque concinna orationis uarietate non esse ipsi exsultandum: sed singula eius argumenta diligenter expendenda. 275
    CAP. Xu. Regerit Minucio Cecilius non sine aliqua lesi animi significatione, ipsum religiosi iudicis officio decedere, dum sue disputationis uires infirmat. Integrum Octauio esse ea omnia que in medium protulerat, confutare. 278
    CAP. XuI. Suam itaque orditur responsionem Octauius: seque ueracium uerborum flumine amarissimam conuiciorum labem diluturum confidit. Dehinc ad infirmanda singula Cecilii argumenta digreditur. Primum itaque statuit, nemini egre ferendum quod Christiani, quamtumuis indocti, de celestibus rebus disputent, non enim disputantis auctoritas, sed disputationis ipsius ueritas est spectanda. 279
    CAP. XuII. Fatetur quidem hominem debere se ipsum nosse: sed plane negat hanc cognitionem ab eo possse comparari, quin antea rerum uniuersitatem, et Deum ipsum agnoscat. Ex ipsius autem mundi constitutione atque ornatu, quisque ratione preditus compertum habet, eum a Deo conditum fuisse, atque ab eo regi et administrari. 284
    CAP. XuIII. Non solum autem uniuerso mundo, sed singulis eius partibus Deus consulit. Unius autem Dei nutu omnia gubernari, terrenorum exemplo imperiorum probatur. Quamuis autem ille infinitus et immensus, sibique uni, quantus est, cognitus, a nobis nec uideri nec nominari queat; ipsius tamen claritas, si nominum tollantur additamenta, perspicitur. 287
     CAP. XIX. Preterea pete illum diuum hominumque parentem, omnium rerum creatorem, mentem et spiritum appellarunt. Quin et ipsimet prestantiores philosophi eadem fere ac Christiani, de Deo uno sensere. 292
    CAP. XX Quod si Prouidentia mundus regitur, et unius Dei nutu gubernatur, non nos debet antiquitas imperita rapere ad mutui consensus errorem; que nimirum fabellis suis delectata, ridiculas traditiones inuexit. Nec minus euidenter ostenditur insulsum impiumque semper fuisse deorum cultum; dum mortalium antiquissimi suos reges, duces inclytos artiumque inuentores, ob preclara illorum facinora, non secus ac deos uenerati sunt. 297
    CAP. XXI. Idque confirmat Octauius Euhemeri, Prodici, Persei et Alexandri Magni testimonio, a quibus deorum patria, dies natales, sepulchra recensentur. Exponit preterea deorum tristes exitus, fata et funera Ad hec ineptias putidasque nugas ridet, quas de suorum deorum forma et figura ethnici uenditant. 299
    CAP. XXII. Has porro fabulas ab imperitis hominibus primum traditas, alii deinceps celebrarunt, ac pete potissimum, qui haud parum ueritati sua auctoritate nocuere. Atque huiusmodi figmentis et mendaciis dulcioribus corrumpuntur ingenia puerorum, qui proinde in iis miseri consenescunt: cum alioquin sit ueritas obuia, sed requirentibus. 306
    CAP. XXIII. Quamuis ethnici reges suos mortales agnoscant, illos tamen deos fingunt, uel ipsis inuitis; non ad fidem numinis, sed ad honorem emerite posteritatis. Atqui uerus Deus neque ortum habet, neque occasum. Deorum deinde imagines et simulacra Octauius exagitat. 309
    CAP. XXIu. Breui insuper inductione demonstrat, quantum in celebrandis quorumdam deorum mysteriis ridiculi, obsceni crudelesque ritus obseruarentur. 312
    CAP. XXu. Dehinc ostendit, a Cecilio perperam iactitari Romanos, qui totius orbis imperio potiti fuerint, huiusmodi superstitionibus rite obseruatis. Atqui Romani in ortu suo et scelere collecti, et immanitatis terrore creuerunt. Igitur Romani non ideo tanti, quod religiosi, sed quod impune sacrilegi. 315
    CAP. XXuI. Ex auium porro auspiciis atque auguriis uibratum leuiter a Cecilio telum, contra ipsum Octauius Reguli, Mancini, Pauli atque Cesaris exempla retorquet. Non magis item ualidam esse petitam ex oraculis argugumentationem, aliis exemplis demonstrat. 320
    CAP. XXuII. Quod ut solide prestet, rem altius et a prima sua origine repetit. Nimirum erroris fons iste: demones sub statuis et imaginibus delitescunt, commorantur in fanis, extorum fibras animant, auium uolatus gubernant, fortes regunt, oracula fundunt, falsis inuoluta responsis. uerumtamen hec non a deo, sed a se ipsis facta fuisse fateri coguntur, cum a Christianis per Deum uerum adiurati, ab obsessis corporibus fugantur. Hinc uero Christianos de proximo fugitant; tantumque gentilium in eos excitant odium, ut illos ante incipiant odisse, quam nosse: ne cognitos aut imitari possint, aut damnare non possint. 323
    CAP. XXuIII. Neque odium solum, sed nefanda etiam illis inferunt crimina, que a nemine probari hactenus potuerunt. Sic est negotium demonum. Ab ipsis enim rumor falsus et seritur, et fouetur. Inuictissime autem demonstrat Octauius Christianos sacrilegii, incestus, stupri, parricidii tam falso insimulari, quam certum uerumque erat eadem prorsus crimina, aut his omnino similia atque maiora, ab ipsismet ethnicis reapse committi. 327
    CAP. XXIX. Nec magis uerum hominem cruci propter sua crimina affixum a Christianis coli. Nam eum non modo innocentem, sed Deum etiam esse merito credunt. Contra uero ethnici regum in deos a se adscriptorum inuocant numina, ad imagines supplicant, eorumque genios implorant. 331
    CAP. XXX. Impudentissimam quoque esse de potato a Christianis infantis a se occisi sanguine calumniam euincit Octauius. Ethnici uero, inquit, et pueros recens natos crudeliter exponunt, et priusquam nascantur, crudeli necant abortu. Christianis homicidium nec uidere fas, nec audire. 333
    CAP. XXXI. Ab omni etiam uerisimilitudine tam alienum est quod Christianis obiicitur pollutum incesto conuiuium, quam constat incesti reos reuera esse gentiles. Christianorum conuiuia non tantum pudica, sed et sobria. Tantum denique abest incesti cupido, ut nonnullis rubori sit etiam pudica coniunctio. 335
    CAP. XXXII. Neque dici potest Christianos occultare quod colunt, quoniam nulla delubra, nullasque aras habent. Persuasum siquidem ipsis est non posse Deum ullo templo circumscribi, aut fingi illius simulacrum. Ubique autem presens omnia uidet, etiam secretiores mentis nostre cogitationes; ac prope cum illo, et in eius uiuimus sinu. 338
     CAP. XXXIII. Quod si tamen Deus Iudeis nichil profuisse dicatur, certe Iudaicorum annalium scriptores testes locupletissimi sunt, illos prius Deum deseruisse, quam ab ipso fuisse desertos. 342
    CAP. XXXIu. Nihil autem mirum si mundus hic igne tandem sit absumendus: omnia siquidem que initium, eadem et finem habent. Neque a sententia de mundi incendio abhorrent antiqui philosophi. Constat tamen Deum posse hominem quem ex nichilo finxit, ex morte excitare ad uitam. Resurrectionem autem futuram omnis natura meditatur. 344
    CAP. XXXu. Ostendit deinde Octauius iustos piosque homines sempiterna felicitate donandos: iniustos uero penis afficiendos eternis. Tum luculenter demonstrat multo sanctiores esse Christianorum mores quam ethnicorum. 348
    CAP. XXXuI. Nec minus perspicue docet fatum nichil aliud esse quam quod fatus est Deus. Mens libera est: et ideo actus hominis, non natiuitas iudicatur. Posthec manifestissimum facit exprobratam Christianis pauperiem, non infamiam esse, sed gloriam: et quod corporis mala patiantur, non esse penam, sed militiam. 350
    CAP. XXXuII. Digna Deo spectacula sunt, pro Christi confessione iniquissime inflicti cruciatus. Quod quidem Octauius luculenter ostendit, comparatione fortissimorum quorumdam ethnicorum cum sanctis martyribus instituta. Spectaculis porro et pompis Christianos ideo non interesse declarat, quia ea non minus quam crudelia esse certo certius nouerant. 352
    CAP. XXXuIII. Ab idolothytis quoque iidem abstinent, ne quis eos existimet aut cedere demoniis, aut sue religionis pudere. Non omnem uero florum colorem odoremque adspernantur. Sparsis enim, solutis ac mollibus uti solent, ac sertis colla complecti: sed mortui caput coronare, superfluum et inutile censent. Eadem etiam tranquillitate qua uiuunt, sepeliunt mortuos, coronam eterne felicitatis certissima spe exspectantes. uera igitur eorum religio, reiectis gentilium superstitionibus, ab omnibus est suscipienda. 355
    CAP. XXXIX. Hec porro cum perorasset Octauius, Minucius et Cecilius aliquamdiu ad silentium stupefacti, intentos uultus tenebant. Et Minucius, quidem in Octauii admirationem raptus conticuit, apud se tacitus illa euoluens que audierat. 357
    CAP. XL. Cecilius uero exclamauit se ab Octauio uictum, nunc erroris esse uictorem, christianamque religionem iam tum profiteri: dilata interim in diem crastinum pleniore fidei mysteriorum institutione. 358
    CAP. XLI. Postremo, leti omnes hilaresque discedunt: Cecilius, quod crediderit, Octauius, quod uicerit; Minucius autem quod ille crediderit, et hic uicerit. 359
    INDEX CAPITUM OCTAuII. 359
    EPISTOLA L. HOLSTENII DE uERUBUS DIANAE. 365
    DISSERTATIO D. LE NOURRY IN OCTAuIUM. 371
    CAPUT PRIMUM. Analysis libri. Quis illius auctor; ac qui fuerint Cecilius et Octauius, qui in eo disputantes introducantur. Ib.
    ART. I. Analysis huius libri. Ib.
    ART. II. Utrum Minucius Felix sit huius libri auctor, et quis ille fuerit. 380
    ART. III. Qui fuerint Cecilius et Octauius qui in hoc libro disputantes introducuntur. 383
    CAP. II. De huius libri etate, stylo, titulo, argumento, diuisionibus, manuscriptis codicibus et editionibus; de uariorum in eum obseruationibus; de corruptis locis; et quid Minucius ex aliis, et alii ex ipso delibauerint. 386
    ART. I. Quo tempore hic liber editus fuerit. Ib.
    ART. II. Cuius uerbis, quoue stylo hic liber compositus sit, quis eius titulus, quis Minucii Felicis in eo scopus, et utrum ille Christianorum causam plene perfecteque perorauerit. 389
    ART. III. De huius libri manuscriptis codicibus uariisque editionibus. 391
    ART. Iu. De uariorum in hunc librum notis et animaduersionibus. 392
    ART. u. De corruptis aut corruptionis suspectis quibusdam huius libri locis. 398
    ART. uI. Quid Minucius ex aliis scriptoribus, Cicerone, Seneca, Tertulliano, ac uicissim ex hoc eiusdem Minucii libro Cyprianus aliique delibauerint. 402
    CAP. III. Noue in Minucii Felicis librum annotationes; ac primo expenduntur argumenta quibus Deum existere Cecilius negat, et probat Octauius. 409
    ART I. Quid et quomodo in his notis agetur, ac primo inquiritur utrum Christiani ab hac disputatione reiiciendi. Ib.
    ART. II. Expenduntur argumenta quibus Cecilius probare nititur fas Christianis et aliis non esse de Deo disputare.  414
    ART. III. Exponuntur Octauii responsa quibus superiora Cecilii argumenta diluit et euertit. 416
    ART. Iu. Examinantur argumenta quibus Deum existere negat Cecilius, et Octauius demonstrat. 420
    ART. u. Expenditur aliud Minucii argumentum, quo Deum intimo hominum sensu ac ipsa eorum conscientia cognitum, reuera existere demonstrat. 422
    CAP. Iu. De Deo uno. 425
    ART. I. Examinatur argumentum quo Octauius ethnicorum petarum Homeri et uirgilii, philosophorum Thaletis, Anaximenis, Diogenis Apolloniatis, Anaxagore, Pythagore et Xenophanis auctoritate unum dumtaxat Deum esse ostendit. Ib.
    ART. II. De aliis gentilibus philosophis Antisthene, Speusippo, Democrito, Stratone, Epicuro, Aristotele, Heraclide Pontico, Theophrasto, Cleanthe, Zenone, Chrysippo, Diogene Babylonio, Xenophonte, Aristone et Platone. 430
    ART. III. Expenditur aliud Octauii de Deo uno argumentum, ex terrenorum, regnorum et rerum naturalium exemplis desumptum. 437
    CAP. u. De Dei nomine, natura et attributis. 440
    ART. I. Quis et quid sit Deus, quodue eius nomen, ac quomodo ab homine cognoscatur; tametsi corporeis oculis uideri non possit. Ib.
    ART. II. Quibus argumentis Minucius probauerit Deum esse infinitum, eternum, immensum, ac scire omnia. 444
    CAP. uI. De Diuina Prouidentia. 446
    ART. I. Examinantur argumenta quibus Minucius ostendit mundum, et omnia, ac singula Dei Prouidentia gubernari; ubi de Britannia, Nilo, Euphrate et Indo. Ib.
    ART. II. Excutiuntur Cecilii ethnici contra diuinam Prouidentiam argumenta, ex rebus prosperis malorum, et bonorum aduersis ducta, ubi de Dionysio tyranno, Phalaride, Rutilio, Socrate, Camillo, et Iudeorum Christianorumque miseria. 449
    ART. III. Quomodo Octauius superiora Cecilii argumenta infirmet et destruat. 453
    ART. Iu. Quomodo Octauius diluerit deductam a Cecilio ex martyrum suppliciis et morte argumentationem, ubi proposita Sceuole, Reguli et Aquilii exempla exponuntur: ac de magno martyrum numero, et diuine ad subeundum martyrium gratie necessitate. 457
    ART. u. Quomodo ultimum Cecilii contra diuinam Prouidentiam argumentum ex Christianorum de fato opinione petitum, ab Octauio soluatur. 460
    CAP. XII. De aliis christiane religionis dogmatibus. 462
    ART. I. Excutiuntur argumenta quibus Cecilius corporum nostrorum resurrectionem impugnat, et Octauius eam tuetur; ubi de metempsychosi atque huius opinionis auctoribus et assertoribus Pythagora et Platone. Ib.
    ART. II. Alia ad probandam corporum nostrorum resurrectionem Octauii, et contraria Cecilii argumenta examinantur, 464
    ART. III. Expenduntur argumenta quibus ostenditur improbos homines penis eternis atque igne sempiterno cruciandos, pios autem et iustos perpetua felicitate donandos; ubi de montis Aetne et uesuuii ignibus, Stygia palude et igneo inferni flumine. 468
    ART. Iu. Examinantur argumenta quibus Octauius contra Cecilium probat mundum igne aliquando periturum; ac de Stoicorum, Epicureorum et Platonis ea de re opinionibus. 472
    CAP. uIII. De tribus exsecrandis criminibus, infanticidio, comesis humanis carnibus et incestu, quorum Christiani a Cecilio et aliis ethnicis accusabantur. 478
    ART. I. Que qualisue fuerit ea accusatio que illius occasiones, et quamdiu durauerit. Ib.
    ART. II. Expenduntur generales rationes quibus Octauius obiecta Christianis a Cecilio et gentilibus crimina diluit. 481
    CAP. IX. Demonstratur quam falsa sint duo prima crimina Christianis obiecta, infantem ab ipsis sacra inter mysteria occidi, ac postea deuorari eius carnes, atque ethnicos e contrario eorum reuera esse reos. 484
    ART. I. Excutiuntur argumenta quibus Minucius Christianos hoc utroque crimine prorsus liberat. Ib.
    ART. II. Ostenditur quam certo Minucius ethnicos homicidi conuincat, utpote qui filios recens natos exponerent, aut ab ortu necarent, atque etiam Carthaginenses Saturno filiorum suorum uoratori, suos immolarent, tumque illorum gemitum blanditiis et osculis comprimere conarentur, ac quam ob causam. 488
    ART. III. Quo adhuc modo Minucius ostendat a Tauris, Ponticis et Busiride Aegyptio sacrificatos hospites, a Gallis homines Mercurio; a Romanis Grecum et Grecam, Gallum et Gallam, aliosque Ioui Latiali. 493
    ART. Iu. De aliis sceleribus ex illo fero mactandorum  hominum more profectis, nimirum Catiline humano sanguine coniuratione, sacris Bellone hominum cruore imbutis, quesita illius haustu morbo comitiali medicina, ac belluis eo saginatis ab hominibus in arena deuoratis. 497
    CAP. X. De tertio crimine, scilicet infami post epulas stupro, adulterio et incestu, cuius Christiani rei dicebantur. 499
    ART. I. Quantum Christiani ab hoc scelere abhorrerent, quam castum fuerit eorum coniugium, quamque multi perpetua in uirginitate perseuerent. Ib.
    ART. II. Quomodo Minucius Cecilii argumentum contra ethnicos retorqueat, ac eos cum matribus et sororibus connubium inire, atque illorum deos stupro, adulterio et incestu coinquinatos ex ipsorum memoriis demonstret. 502
    CAP. XI. De absurdo cultu quem asinino capiti et sacerdotis uirilibus Christianos exhibuisse Cecilius falsissime obiicit. 505
    ART. I. Quam falsa sit hec accusatio, et utrum Iudei uel Gnostici occasionem illi dederint, ac primi omnium caput asini reuera adorauerint. Ib.
    ART. II. Quomodo Minucius probauerat ethnicos huius similisque aut peioris sceleris esse reos, qui asinos cum Epona et Iside, atque boum et ueruecum capita impie colebant ac uenerabantur. 508
    ART. III. Quomodo Minucius adhuc probauerit ab gentilibus coli et adorari Deos capro et homine mixtos, uultusque leonum et canum preferentes, item Apim bouem, serpentes, crocodilos, atque alias aues et belluas, ac sepe etiam et uentris crepitus. 511
    ART. Iu. Falsum esse a Christianis adorari sacerdotis uirilia; ac ethnicos turpiorum flagitiorum conuinci, et que fuerit turpissime illius uenerationis Christianos accusandi occasio. 515
    CAP. XII. Alie Cecilii criminationes, et ad eas Octauii responsa examinantur. 517
    ART. I. Quam immerito Cecilius Christianorum synaxes, et ieiunia condemnet, dicatque eos esse desperate factionis homines, lucifugam nationem, occultis signis se agnoscentes, atque antea se mutuo amantes, quam nouerint. Ib.
    ART. II. Quo iure Cecilius dixerit templa tamquam busta a Christianis despici, nullaque ipsis esse templa, nullas aras, nulla nota simulacra, et inepte recentiorum iconoclastarum cauillationes refelluntur. 521
    ART. III. Quomodo Octauius refellat Cecilium obiicientem a Christianis coli hominem cruci pro facinore affixum, ubi de suprema Christi diuinitate: quam perspicue idem Octauius ostendat ab Aegyptiis scelestum hominem, et a Romanis reges et imperatores diuino cultu honoratos, ac per illorum genios iuratum; utrum uero Christianis per eorum salutem iurare fas fuerit. 527
    ART. Iu. Qua ratione Minucius dixerit cruces a Christianis nec coli, nec optari. 531
    ART. u. Quomodo Minucius telum ethnicorum, Christianis cultum crucis obiicientium, in illos retundat, cruces in deorum simulacris, cantabris, uexillis, tropheis honorabant ac quarum signum in tumentibus nauium uelis, in iugo et homine expansis brachiis orante representatur. 533
    CAP. XIII. Alia iniquissimarum Cecilii accusationum capita expenduntur. 536
    ART. I. Quanta iniustitia Cecilius uitio Christianis uertat, quod honestis uoluptatibus, spectaculis, pompis, circensibus et gladiatoriis ludis, ac turpibus theatri scenis abstinerent. Ib.
    ART. II. Quomodo Minucius respondeat aliis Cecilii obtrectationibus, Christianos publicis conuiuiis, et sacris certaminibus non interesse, et abstinere ab idolothytis: ubi ostenditur que essent illa publica ethnicorum conuiuia, ac quantum a Christianis discreparent. 540
    ART. III. Examinantur alie Cecilii reprehensiones, quibus Christianos idcirco uituperat, quod floribus caput, odoribus corpus non honestarent, unguenta funeribus reseruarent, coronas negarent mortuis, quorum corpore non cremabant, sed sepeliebant; ubi de more sepeliendi corpora eiusque antiquitate. 542
    ART. Iu. Tam sanctos Christianorum quam ethnicorum corruptos fuisse mores: cur illorum disciplina minor a Cecilio dicatur: quantum iidem Christiani philosophis gentilibus pietate doctrina antecellerent: ethnicos tamen et Christianos fuisse amicos, ac fratrum nomine sese inuicem compellauisse. 546
    CAP. XIu. Excutiuntur Cecilii argumenta quibus probare conatur deos suos reuera existere, ac proinde ueram esse gentilium religionem. 550
    ART. I. Explicatur primum Cecilii argumentum quo probare nititur ueros esse deos suos ex maiorum traditione et antiquissimo cultu deorum, nimirum Cereris Eleusinie, Phrygie matris seu Cybeles, Aesculapii Epidaurii, Beli Chaldaici, Astartis Syrie, Taurice Diane et Mercurii  Gallici. 550
    ART. II. Quomodo Octauius Cecilii argumentum refellat, ostendatque nec deorum cultum tante esse antiquitatis, nec sectandas maiorum impias ac superstitiosas traditiones, quales erant de Scylla, Chimera, Hydre et Centauris. 552
    CAP. Xu. Expenduntur argumenta quibus ostendit falsos esse gentilium deos. 555
    ART. I. Qua insulsitate gentiles predicabant homines ob merita uirtutis, uel beneficia aliis hominibus collata factos fuisse deos. Ib.
    ART. II. Examinatur Minucii argumentum quo falsos esse gentilium deos probat ex eorum ortu, patria, morte, sepulchris, ac presertim Iouis Dictei, Apollinis Delphici, Isidis Pharie et Eleusinie Cereris. 558
    ART. III. Examinatur Minucii argumentum, quo commentitios gentilium deos esse probat ex Alexandri Magni ad matrem epistola, qua proditum sibi de diis secretum testificabatur, ac uulcanum fecit illorum principem; atque de Isidis ad hirundinem sistro, et uacuo Serapidis seu Osiridis sepulcro disputatur. 562
    CAP. XuI. Quam ualida sint alia argumenta quibus Octauius contra Cecilium probat falsos nullosque esse gentilium deos. 566
    ART. I. Quam luculenter Octauius ex prima deorum origine ostendat eos deos non fuisse, sed meros homines; ac primo quidem eorum principem Saturnum, Creta profugum, a Iano in Italia susceptum, ubi homines plura docuit, ac presertim nummos signare, imprimere litteras, ac cuius nomine Saturnia nuncupata est. Ib.
    ART. II. Quam prepostere ethnici dixerint Saturnum ex celo et terra ortum: unde nata hec opinio; utrum illius ratio, a Minucio data, recte a Lactantio redarguatur, ac inde tamen confici Saturnum non deum fuisse, sed merum hominem. 568
    ART. III. Quibus rationum momentis Cecilius demonstret falsam esse diuinitatem Iouis et aliorum, qui ex hominibus geniti fuerant, uel aliorum libidine et arbitratu, ut Romulus et Iuba dii renuntiati sunt. 570
    CAP. XuII. Quanti ponderis sit aliud Minucii aduersus gentilium deos argumentum petitum ex ridiculis eorum formis et figuris, atque indignis turpibusque illorum factis et flagitiis. 573
    ART. I. Quam absurde ab ethnicis fingatur uulcanus claudus, Apollo imberbis, Aesculapius barbatus, et aliquando imberbis; Neptunus glaucis oculis, cesiis Minerua, Iuno bubulis, pedibus alatis Mercurius, Pan ungulatus, compeditus Saturnus, Ianus bifrons et quadriformis. Ib.
    ART. II. Quanta dementia ab ethincis decantata sit Diana alte succincta, uenatrix, mammis multis Ephesia, ac Triuia trinis capitibus, multisque manibus: Iupiter modo barbatus, modo imberbis: Ammon cum cornibus, Capitolinus tulmina gerens, Latiaris cruore perfusus, Feretrius non auditus, cuius tot monstra, quot nomina. 577
    ART. III. Exponitur aliud eiusdem momenti argumentum, quod deprompsit Minucius ex indignis et turpissimis deorum factis, quibus ferebatur Erigone laqueo suspensa, Castor et Pollux alternis ac morientes, Aesculapius fulmine percussus, Aeteis ignibus crematus Hercules. 582
    ART. Iu. Cur ac quomodo Minucius ostendat falsos esse gentilium deos, lecitatis ab omnibus ad uite morumque institutionem libris Homeri, quibus decantantur uenus sauciata, Mars uinctus et uulneratus, Iupiter a Briareo liberatus, Sarpedonem deflens, illectusque ueneris loro, Hercules stercora egerens, Admeti pecus pascens Apollo, Neptunus muros reficiens Laomedontis, fulmen Iouis cum Aenee armis fabricatum, Martis uenerisque adulterium, Ganymedes a Ioue raptus, ac quam merito Homerus a Platone ex ciuitate sua eiectus sit. 585
    CAP. XuIII. Examinatur Cecilii argumentum, quo gentilium deos existere eo probatur quia Romani pro eorum cultu imperium totius mundi meruerint. 589
    ART. I. Exponitur illud Cecilii argumentum. Ib.
    ART. II. Quomodo Minucius Cecilii refellat argumentum, ac demonstret Romanorum imperium neutiquam illorum in deos religione, sed impietate et sceleribus esse fundatum, nullumque iisdem Romanis ad propagandos regni fines auxilium deos tulisse, nec primo quidem peregrinos et aduenas, Martem Thracium, Iouem Creticum, Iunonem Argiuam, Samiam, et Penam, nec Dianum Tauricam, aut Ideam Matrem. 592
    ART. III. Nulli a Romanis ad propagandos imperii fines auxilio fuisse uernaculos deos, Romulum, peierante Proculo, diis adscriptum, Picum, Tibermum, Pilumnum, Picumnum, Consum, Cloacinam, Pauorem. Pallorem, Febrem, Morbum, Accam Laurentium et Floram: ubi de sacris Larentialibus, et ludis Consualibus atque Floralibus. 595
    ART. Iu. Quam falsum sit ob concessos uestalibus et sacerdotibus  honores, dataque priuilegia, amplificatos a diis Romani imperii fines: quanta fuerint utrorumque incontinentia ac flagitia, atque in ipsis templis adulteria et sacrilegia. 600
    ART. u. Quomodo Minucius ostendat Romanorum imperium pietate in deos nec fundatum nec auctum, quia Assyrii, Medi, Perse, Greci, Aegyptii regnauerunt ante illos, et ante eorum pontifices, Aruales, Salios, uestales atque augures. 602
    CAP. XIX. Expenduntur argumenta quibus Cecilius ex miraculis, oraculis, auspiciis, auguriis, somniis, atque aliis predictionibus deos exsistere probari posse arbitratus est. 604
    ART. I, Utrum Cecilius deos existere probauerit ex miraculis Claudie Quintie, que nauim qua Idee matris simulacrum uehebatur, solo suo cingulo traxisse ferebatur: Castoris et Pollucis, qui a Romanis reportatam de Perse rege uictoriam annuntiarunt; Latinii somnio, quo ludi instaurati; Deciorum deuotione, qua hostes fusi et uicti; ac simili Curtii deuotione, qua hiatus terre mirabiliter completus narratur. Ib.
    ART. II. Deorum presentiam a Cecilio non probari oraculis, uatumque responsis, quibus Minucius opponit Amphiarai, Tiresie, Apollinis Pythii exempla, atque oraculorum amphibologiam et defectum. 608
    ART. III. Proponitur Cecilii argumentum, quo probare nititur ob auspicia et auguria a Sulpitio, Claudio, Iunio, Flaminio et Crasso contempta, Romanorum exercitus, diis uindicantibus, atque adeo existentibus, cesos ac profligatos. 610
    ART. Iu. Quomodo Minucius superius Cecilii argumentum aliis Reguli, Mancini, Pauli ac Iulii Cesaris exemplis, funditus euertat, ubi de solistimo, tripudio. 612
    CAP. XX. Expenditur generalis Minucii responsio, qua miracula, oracula, auspicia, auguria, somnia et alia extraordinaria apud ethnicos facta, non ex deorum suorum potestate, sed demonum fraudibus ac prestigiis profecta esse demonstrat. 615
    ART. I. Qualem Minucius putauerit esse demonum naturam, et quam recte dixit illos petis, philosophis, ac in primis Platoni et Socrati, atque etiam magis ac precipue Holstani fuisse cognitos. Ib.
    ART. II. Exponuntur Minucii argumenta, quibus demonstrat cur et quomodo demonum artibus ac prestigiis ea omnia facta sint, que supra consuetas nature uires effecta uidebantur; ubi plura de somniis, uariis sortibus ac uatum furore. 618
    ART. III. Quam euidenter Minucius demonstrauerit demones a Christianis adiuratos, atque ab obsessis hominum corporibus eiectos, palam declarauisse extraordinariorum apud ethnicos effectuum se fuisse auctores; atque ii refelluntur qui hec et uatum oracula solis sacerdotum ethnicorum artificiis et fraudibus edita fuisse garriunt. 622
    CAP. XXI De deorum imaginibus et simulacris, sub quibus delitescentes demones credebantur mira quedam operari, ac que ab ethnicis impie colebantur. 625
    ART. I. Quanta impietate ethnici simulacra deorum suorum, sub quibus demones habitabant, colerent et adorarent, atque ab eis, hominum manibus aliquando ex uase sordidissimo factis, diuinam opem peterent, ac exspectarent. Ib.
    ART. II. De effigiato, uncto et coronato Serapidis simulacro, quod Cecilius adorauit, ubi de gentilium uario simulacra adorandi ritu, et utrum illud Serapidis simulacrum Terminale fuerit. 628
    CAP. XXII. Expenditur Minucii argumentum, quo ex sacris ipsis que ethnici in deorum suorum honorem celebrabant, mysteriis atque festis, illos non existere arguit. 631
    ART. I. De Isidis sacris et mysteriis, quibus illa filium aut maritum suum perditum cum Cynocephalo querere, et eo inuento, gaudere fingebatur: quam ridicula horum mysteriorum ab Aegyptiis ad Romanos transmissorum pompa, et quam ualidum contra gentilium deos argumentum inde deducatur. Ib.
    ART. II. De Eleusinis mysteriis festoque die in Cereris filiam suam Proserpinam a Platone raptam inquirentis, memoriam celebratis; de Iouis sacris atque etiam Cybeles Dindimene seu Cereris, uel Rhee, uel matris deum, et Atydis castrati, que a gallis seu exsectis hominibus peragebantur. 635
    ART. III. De aliis superstitiosis et absurdis Gentilium ritibus, quibus plures sanguine suo libabant, ac uulneribus uiriliumque excisione supplicabant, deosque ducebant uicatim mendicantes; de lupercis cruda hyeme nudis discurrentibus, obuios uerberantibus ac pelles cedentibus; de Saliis pileatis, et scuta uetera circumferentibus. 638
    ART. Iu. De templis, quorum aditus uel semel tantum in anno uel nemini umquam, uel numquam uiris patebat; de  quibusdam sacris ceremoniis que aut feminis aut seruis interdicebantur, atque de aliis sacris que uel uniuira uel multiuira coronabat. 642
    CAP. XXIII. De quodam libro quem Minucius se scripturum promississe uidetur, ac de quibusdam locis obscuris, nonnullisque scriptoribus et atheis ab illo memoratis. 645
    ART. I. Utrum Minucius scripserit librum de Fato, aut eum se editurum promiserit: et obscura quedam explicantur Minucii loca, ubi de marinis ad Ostia Tiberina lauacris, de feriis forensibus et autumnitate; quid substrata nauibus robora, quis puerilis testarum in mare iaculationibus ludus, siue epostracismus; quid soles alii atque alii, ac de nebulis, nubibus, fulgure, fulmine et lune laboribus. Ib.
    ART. II. De citatis a Minucio quibusdam scriptoribus, Nepote, Cassio, Thallo, Diodoro, et atheis Theodoro, Diagora ac Protagora. 649
    PROLEGOMENA IN SEQ. CHRONICON. 651
    I. uaria uirorum eruditorum placita de huius Chronici auctore. Ib.
    II. Illud Hippolyto episcopo et martyri tribuendum nonnulli existimarunt. 653
    III. Sed eius auctor, uel Heron ex philosopho christianus et martyr, uel potius anonymus, qui sub Alexandro Seuero uixerit, habendus uidetur. Ib.
    Iu. Cangii sententia de Hyppolyto Chronici auctore proponitur. 654
    u. At in computis ab Hippolyto dissentit Chronici scriptor. Ib.
    uI. Quod quidem allatis in medium exemplis euincitur. 656
    uII. Demonstrationis huius Blanchiniane conclusio. 657
    uIII. uarie Chronici memorati editiones. 658
    CHRONICON ANONYMI. 657
    PRAEFATIO. 659
    SECTIO I---uI. Dinumeratio temporum et annorum. Generationes seculi usque in hunc diem. Terre diuisio tribus filiis Ne. Ib.
    SECT. uII, IX. Declaratio gentium, que, ex quibus facte sunt, et quas singuli terras et ciuitates sortiti sunt: quante insule clare: qui, ex quibus gentibus transmigrauerunt: quot flumina nominata: quot montes nominati. 664
    SECT. X. Quot iudices: et quis quot annis populum iudicauit. 666
    SECT. XI, XII. Quot reges in tribu Iuda: et quis quot annis regnauit. 667
    SECT. XIII. Reges Persarum ex tempore Cyri. 670
    SECT. XIu. Nomina creature. Ib.
    SECT. Xu. Prophetarum omina. 671
    SECT. XuI. Nomina regum. Ib.
    SECT. XuII. Nomina sacerdotum. 672
    SECT. XuIII. Macedonum reges, iuxta Alexandrinos. 673
    SECT. XIX. Imperatores Romanorum. Ib.
    SECT. XX. Reges Hebreorum. 674
    QUAEDAM EPISTOLAE MEMORATAE. 673
    S. CORNELIUS, PAPA ET MARTYR. 675
    PROLEGOMENA. 677
    ART. I. S Cornelii uite historia. Ib.
    ART. II. Eius scripta. 682
    NOTITIA EPISTOLARUM NON EXSTANTIUM QUAE AD CORNELIUM SPECTANT. 689
    EPISTOLAE S. CORNELII, ET QUAE AD EUM SCRIPTAE SUNT. 699
    EPISTOLA. I. S. Cypriani Carthaginensis episcopi ad S. Cornelium papam.---Legatorum Nouatiani detegitur prauitas, et ideo a communione cohibentur. Petentibus publice audiri, hoc negatur. Querentes undique schismatis atque heresis socios sibi adscissere, reprimuntur. Ib.
    EPIST. II. Eiusdem ad eumdem. Quid ex diuine traditionis et ecclesiastice institutionis usu fecerit Cyprianus, ubi de legitima Cornelii ordinatione certior factus est. Litteras Cornelii, non Nouatiani, publice lectas esse. Cur preter Cornelii litteras, quibus ille se episcopum nuntiabat, eorum qui ipsius ordinationi interfuerant, testimonium desiderarit. Rogat Cornelium ut litteras de Felicissimi et presbyterorum et addictorum causa, quas ipsi mittit, legat. 703
    EPIST. III. Eiusdem ad eumdem.---De litteris quas ad confessores a Nouotiano ac Nouato seductos fecit. 709
    EPIST. Iu. Eiusdem ad eumdem.---Deum certum expectabatur de Cornelii ordinatione testimonium, Adrumetinis clericis auctores fuerant Cyprianus et Liberalis, ut litteras suas presbyteris et diaconis Romanis, non Cornelio inscriberent. Qua de re cum expostulasset Cornelius, expostulationis illius nunc Cyprianus satisfacit; additque episcopatus eius ueritatem apertissima luce fundatam et collegarum rescriptis comprobatam agnosci. Ib.
     EPIST. u. Eiusdem ad eumdem.---Quales sint quos Nouatianus Carthaginem legatos denuo misit. 712
    EPIST. uI. S. Cornelii ad Cyprianum.---Qui confessores Maximus presbyter, Urbanus et Sidonius eiurarint schisma, et in Ecclesia catholica suscepti sint.
    EPIST. uII. S. Cypriani ad S. Cornelium.---Diligentiam eius laudat, qua de perniciosis Nouatiani machinis, ac nouorum illius legatorum moribus opportune ipsum admonuit. Nouati scelera pluribus persequitur, ac suam operam in reuocandis iis quos ille seduxerat, commendat. 725
    EPIST. uIII. Eiusdem ad eumdem---De confessorum ad Ecclesiam reditu gratulatur. Quantum is reditus Ecclesie catholice conferat. 731
    EPIST. IX. Epistole S. Cornelii Pape ad Fabium, Antionum episcopum, fragmenta.
    I. Quomodo confessores a Nouatiano decepti fraudes eius detexerint, et palam Ecclesie notas fecerint. 733
    II. Contra omnes leges, ordinatus episcopatum sibi arrogat. 737
    III. Cleri Romani populique multitudine a schismate non deterretur. 742
    Iu. Urgente infirmitate, in lecto perfusus seu baptizatus, minime consignatus est. 746
    u. Persecutionis tempore presbyterum se negare mauult, quam fratribus subuenire. 752
    uI. Preter leges, clero ac plurimis de populo intercedentibus, per gratiam episcopi ad presbyterium prouectus fuit.
    uII. Qui corpus et sanguinem Christi porrigens, singulos sibi iurare cogat. 756
    uIII. Eum ab omnibus deseri. 758
    EPIST. X, Epistole S. Cypriani ad Antonianum pars prima, in qua Cyprianus de S. Cornelio disserit.---Cyprianus Antoniano falsas opiniones Nouatiani litteris ipsi iniectas leuat. Ipse a leuitatis suspicione circa lapsorum causam se purgat. Quam canonice Cornelius in locum Petri sit promotus, et quam fortiter in eo se gesserit, enarrat. 761
    EPIST. XI. Epistole S. Cypriani ad Antonianum pars altera.---Lapsis in exitu subueniendum, nec tamen par omnium conditio; fauorabilia in primis Libellaticorum causa; Nouatianus Stoicorum placita Ecclesie inuexit.---In re ancipiti lenior pars habeatur.---Nequaquam ob indulgentiam in lapsos Christiani a martyrio auertendi; qui pacem Lapsis denegant, SS. Scripturis repugnant.---De Nouatiani, philosophi et Stoici charactere.---Ex admissis ad penitentiam mechis sequitur et lapsos admittendos. Qui ablata spe uenie, ad penitentiam suadet, irridet. 779
    EPIST. XII. S. Cypriani ad S. Cornelium.---De quinque presbyteris et Fortunato pseudepiscopo.---De duplici Cornelii epistola, prima qua Felicissimum et eos qui cum ipso uenerant repulsos nuntiauit; altera, qua se minis eorumdem motum litteras quas attulerant accepisse significabat.---Episcopum malorum metu ab ecclesiastica disciplina tuenda deterreri non debere.---Tum Cyprianus sese legitimum episcopum, Fortunatum uero a quinque episcopis, quorum tres damnati, quartus ab episcopo damnato, in heresi ordinatus, postremus in persecutione lapsus fuerat, ac paucis sibi male conciis in episcopum cooptatum esse enarrat.---Hinc asseclarum Fortunati circa lapsos que doctrina sit quo pacto cum iis communicare non desinant, ac penitentie agende intercedant, graphice exponit.---Frustra eos Romam, ut pseudepiscopi a se creati confirmationem petant, contendere.---Ibi causam audiendam esse decernunt Afri, ubi crimen admissum est.---Quanta facilitate ac benignitate suscipiat Cyprianus ad Ecclesiam redeuntes. 796
    EPIST. XIII. Eiusdem ad eumdem.---Cyprianus Cornelio gratulatus quod forti confessione populo suo ad confitendum sese ducem prebuerit, in Romanorum laudes excurrit. Tum aduersam Nouatiani sortem prestringit. Demum ad proximum agonem qui sese preparare mutuo debeant exponit. 836
    APPENDIX PRIMA. EPISTOLAE CORNELIO ADSCRIPTAE. 837
    EPIST. I. S. Cornelii pape ad Lupicinum, uiennensem archiepiscopum. 839
    EPIST. II.Eiusdem ad S. Cyprianum. Ib.
    APPENDIX II. DECRETALES EPISTOLAE S. CORNELIO PAPAE ADSCRIPTAE. 841
    EPIST. I. De translatione corporum apostolorum Petri et Pauli, et de Nouato, aliisque hereticis. Ib.
    EPIST. II Ad Rufum cepiscopum orientalem---Ne sacerdotes Domini sicut uulgus solet facere, presumant iurare uel compellantur. 845
    I. Si sacramentum ab episcopis fieri debeat. Ib.
    II. De causis episcoporum, et ut quidquid aduersus absentes agitur, uacuum habeatur. 847
    DECRETUM ut a ieiunis iuramenta prestentur. 848
    CONCILIA CARTHAGINENSIA, TEMPORE CORNELII  PAPAE, IN CAUSA LAPSORUM SUB S. CYPRIANO CELEBRATA. 849
    CONCILIUM CARTHAGINENSE, SUB CYPRIANO SECUNDUM, IN CAUSA SCHISMATICORUM FELICISSIMI ET NOuATIANI. Ib.
    EPISTOLA SYNODICA S. Cypriani, Carthaginensis episcopi, et collegarum, ad S. Cornelium papam de lapsis.---Persecutionem imminentem crebris ostensionibus a Deo premonstrari; ideoque se iis qui penitentiam agere non destiterunt, pacem non differendam censuisse Cornelio episcopi Afri exponunt. 851
    NOuATIANUS, PRESBYTER ROMANUS. 861
    DISSERTATIO PROeMIALIS D. G. LUMPER. Ib
    CAPUT PRIMUM. Nouatiani uite historia. Ib.
    CAP. II. Nouatiani scripta et doctrina. 869
    Art. I. De libro Nouatiani de Trinitate. Ib.
    Art. II. De Nouatiani epistola de Cibis iudaicis. 873
    Art. III. De Nouatiani epistola Cleri Romani nomine S. Cypriano inscripta. 875
    Art. Iu. De Nouatiani operibus deperditis. 876
    Art. u. Editiones operum Nouatiani. 877
    CAP. III. Doctrina Nouatiani. 878
    Art. I. Puncta dogmatica de Deo, diuinisque eius perfectionibus. Ib.
    Art. II. Doctrina Nouatiani de mysterio SS. Trinitatis. 881
    NOuATIANI LIBER DE TRINITATE. 885
    CAPUT PRIMUM. De Trinitate disputaturus Nouatianus ex regutla fidei proponit, ut primo credamus in Deum Patrem et Dominum omnipotentem rerum omnium perfectissimum conditorem. Creationis opera pulchre describuntur. Liberum hominis arbitrium asseritur. Misericordia Dei in pena homini infligenda monstratur. Piorum impiorumque animarum post mortem locus statuitur. 886
    CAP. II. Deus super omnia, ipse continens omnia, immensus, eternus, mente hominis maior, sermone inexplicabilis, sublimitate omni sublimior. 889
    CAP. III. Deum esse omnium conditorem, dominum et parentem, e sacris Scripturis probatur. 891
    CAP. Iu. Bonum quoque, semper sui similem, immutabilem, unum et solum, infinitum: cuius nec nomen proprium possit edici, et incorruptibilem, et immortalem. 892
    CAP. u. Cuius si iracundias et indignationes quasdam, et odia descripta in sacris paginis teneamus; non tamen hec intelligi ad humanorum exempla uitiorum. 894
    CAP. uI. Et licet Scriptura faciem diuinam sepe ad humanam formam conuertat, non tamen intra hec nostri corporis lineamenta modum diuine maiestatis includi. 895
    CAP. uII. Spiritus quoque cum Deus dicitur claritas et lux, non satis Deum illis appellationibus explicari. 897
    CAP uIII. Hunc ergo Deum nouisse et uenerari Ecclesiam; eique testimonium reddit tam inuisibilium, quam etiam uisibilium, et semper, et tota natura, quam eius Prouidentia regit ac moderatur. 898
    CAP. IX. Porro eamdem regulam ueritatis docere nos, credere post Patrem etiam in filium Dei Iesum Christum Dominum Deum nostrum, eumdem in ueteri Testamento repromissum, et in Nouo exhibitum. 900
    CAP. X. Iesum Christum Dei Filium esse, et uere hominem contra hereticos phantasiastas, qui ueram carnem illum suscepisse negabant. 901
    CAP. XI. Et uero, non hominem tantum Christum, sed et Deum; sicuti hominis filium, ita et Dei filium. 903
    CAP. XII. Deum enim ueteris Testamenti Scripturarum auctoritate probari. 905
    CAP. XIII. Eamdem ueritatem euinci e sacris noui federis Litteris. 907
    CAP. XIu. Idem argumentum persequitur auctor. 909
    CAP. Xu. Iterum ex Euangelio Christum Deum comprobat. 911
    CAP. XuI. Rursum ex Euangelio Christum Deum comprobat. 914
    CAP. XuII. Item ex Moyse in principio sacrarum Litterarum. 917
    CAP. XuIII. Inde etiam, quod Abrahe uisus legatur Deus; quod de Patre nequeat intelligi, quem nemo uidit umquam, sed de Filio in Angeli imagine. 918
    CAP. XIX. Quod etiam Iacob apparuerit Deus Angelus, nempe Dei Filius. 922
    CAP. XX. Ex Scripturis probatur Christum fuisse Angelum appellatum. Attamen et Deum esse, ex aliis sacre Scripture locis ostenditur. 925
    CAP. XXI. Eamdem diuinam maiestatem in Christo aliis iterum Scripturis confirmari. 927
    CAP. XXII. Eamdem diuinam maiestatem in Christo aliis iterum Scripturis confirmat. 929
    CAP. XXIII. Quod adeo manifestum est, ut quidam heretici eum Deum Patrem putarint, alii Deum tantum sine  carne fuisse.
    CAP. XXIu. Illos autem propterea errasse, quod nichil arbitrarentur interesse inter Filium Dei et filium hominis, ob Scripturam male intellectam. 932
    CAP. XXu. Neque inde sequi, quia Christus mortuus, etiam Deum mortuum accipi: non enim tantummodo Deum, sed et hominem Christum Scriptura proponit. 934
    CAP. XXuI. Aduersus autem Sabellianos, Scripturis probat alium esse Filium, alium Patrem. 936
    CAP. XXuII. Pulchre respondet ad illud: Ego et Pater unum sumus, quod illi pro se intendebant. 938
    CAP. XXuIII. Pro Sabellianis etiam nichil facere illud: Qui uidet me, uidet et Patrem, probat. 940
    CAP. XXIX. Deinceps fidei auctoritatem admonere nos docet, post Patrem et Filium, credere etiam in Spiritum sanctum: cuius operationes ex Scripturis rencenset. 943
    CAP. XXX. Denique, quantum dicti heretici erroris sui originem inde rapuerint, quod animaduerterent scriptum: unus Deus: et si Christum Deum et Patrem Deum dicamus, non magis tamen duos deos Scripturam proponere, quam duos dominos aut duos magistros. 946
    CAP. XXXI. Sed Dei Filium Deum, ex Deo Patre ab eterno natum, qui semper in Patre fuerit, secundam personam esse a Patre, qui nichil agat sine Patris arbitrio; eumdem et Dominum, et Angelum magni Dei consilii; in quem Patris diuinitas per substantie communionem sit tradita. 949
    NOuATIANI DE CIBIS IUDAICIS EPISTOLA. 953
    CAPUT. I. Nouatianus, presbyter Romanus, in secessu suo, tempore persecutionis Deciane, uariis fratrum litteris prouocatus, aduersus Iudeos post superiores duas Epistolas de Circumcisione et de Sabbato, etiam hanc de Cibis Iudaicis edidit. Ib.
    CAP. II. In primis Legem spiritalem esse tradit; et proinde, cum cibus primus hominibus solus arborum fructus fuerit, et usus carnis accesserit, Legem postmodum subsecutam, que cibos discernens, quedam quasi munda concessit animalia, quedam interdixit quasi non munda, spiritaliter esse intelligendam; presertim cum pronuntiata sint omnia ualde bona, et etiam immunda animalia ad sobolem in arca Ne reseruata sint; que alioqui possent auferri, si propter inquinamentum suum aboleri debuissent. 954
    CAP. III. Non culpanda itaque immunda animalia, ne in Auctorem culpa reuocetur; sed, quando irrationale animal ob aliquid reiicitur, magis illud ipsum in eo qui rationalis est homine damnari: in animalibus proinde mores humanos actus et uoluntates depingi. 956
    CAP. Iu. His accessisse et aliam causam cur multa a Iudeis ciborum genera tollerentur, ad cercendam nimirum intemperantiam populi uni Deo seruituri. 959
    CAP. u. Et uero fuerit tempus aliquod quo iste umbre uel figure exercende; postquam autem finis Legis Christus superuenit, omnia iam dici ab Apostolo munda mundis; et cibum uerum et sanctum esse fidem rectam et immaculatam conscientiam. Ib.
    CAP. uI. Sed non ex hoc quia libertas ciborum concessa, luxuriam permissam esse, aut continentiam sublatam et ieiunia; hec enim uel maxime decere fideles, oraturos scilicet Deum, et acturos gratias non diebus tantum sed et noctibus. 961
    NOuATIANI AD S. CYPRIANUM EPISTOLA, CLERI ROMANI NOMINE SCRIPTA.---Deo se primum commendat, deinde et fratribus. Romanorum fides ab Apostolo laudata. Libellaticorum scelus negantium sceleri suppar. Lenitate nimia lapsos excipere summa crudelitas. Confessorum littere ad disciplinam ecclesiasticam conseruandam plurimum conducebant. Cypriani etiam littere confessoribus utiles. Exspectanda Ecclesie pax et constitutus Episcopus, antequam lapsis pax detur. Pulsent Ecclesie fores lapsi, sed non confringant. 963
    S. LUCIUS I, PAPA ET MARTYR. 969
    NOTITIA HISTORICA. Ib.
    Epistola S. Cypriani ad S. Lucium. 971
    APPENDIX. EPISTOLAE ET DECRETA S. LUCIO ADSCRIPTA. 975
    EPISTOLA PAPAE I S. LUCII. Ad Gallie atque Hispanie episcopos.---Ut duo presbyteri et tres diaconi in omni loco episcopo adhereant propter testimonium ecclesiasticum: et de accusatione episcoporum; et de unanimitatis concordia inter metropolitanum ceterosque episcopos, et ut raptores atque ecclesiasticarum rerum ablatores, inuasores, alienatores, ut fures et sacrilegi anathematizentur. 975
    I. Ut episcopus semper testes secum presbyteros ac diaconos habeat. 976
    II. De criminationibus episcoporum, siue maiorum natu, et ut audientia ad maiores personas appellantibus non negetur. 977
     III. Ut metropolitanus sine consilio episcoporum nichil agat, nec ipsi sine illius, nisi quod ad proprias ecclesias pertinet. Ib.
    Iu. Ut metropolitanus sine episcopis causam eorum non audiat. 978
    u. Ne posteriores episcopi prioribus se preferant, nec eis inconsultis aliquid agant. Ib.
    uI. De iis qui res Ecclesie uel oblationes fidelium auferunt, et qui eis consentiunt. 980
    DECRETA LUCII PAPAE. 981
    S. STEPHANUS I, PAPA ET MARTYR. 983
    PROeMIUM. Ex libro Pontificali Damasi pape. Ib.
    NOTITIA EPISTOLARUM NON EXSTANTIUM QUAE AD STEPHANUM ATTINENT, AUCTORE COUSTANTIO. 985
    EPISTOLAE QUAE AD S. SPEPHANUM I PAPAM ATTINENT. 989
    EPISTOLA S. CYPRIANI CARTHAGINENSIS EPISCOPI AD STEPHANUM PAPAM.---Ut litteris ad episcopos Galliarum missis curet ne Marcianus Arelatensis episcopus, Nouatiano addictus, necdum se abstentum esse amplius glorietur; simulque operam det, aliis litteris in Prouinciam et ad plebem Arelatensem scriptis, alium episcopum eius loco subrogari. Ib.
    APPENDIX. EPISTOLAE DECRETALES S. STEPHANO ADSCRIPTAE. 997
    EPISTOLA I STEPHANI PAPAE I AD HILARIUM EPISCOPUM Ib.
    I. Qui sint infames, uel qui ad gradus ecclesiasticos, siue ad accusationem non sint admittendi. Ib.
    II. De reuerentia prepositis exhibenda. 999
    III. De uestimentis ecclesiasticis. 1000
    EPIST. II. Stephani pape I.---De expulsione episcoporum, et ut quidquid in sacratis Deo rebus et episcopis iniuste agitur, pro sacrilegio reputabitur; et ut per scripta nullius accusatio suscipiatur, et de aliis pluribus atque utilibus causis. 1001
    I. De accusationibus sacerdotum. 1002
    II. De episcopis rebus suis expoliatis, aut a sede pulsis. 1003
    III. Si quis episcopos uel actores siue defensores Ecclesie, antequam eos caritatiue conueniat, accusare presumpserit, ut sit puniendus. Ib.
    Iu. Qui non debeant admitti ad accusationem. Ib.
    u. Accusationem per scripta non suscipiendam, nec absentem posse accusari uel accusare, nec debere priusquam locum accipiat deferendi. 1004
    uI. De primatibus et metropolitanis, et de negotiis episcoporum ad ipsos referendis. Ib.
    uII. Ut episcopus accusatus, ab omnibus comprouincialibus episcopis audiatur. Ib.
    uIII. Ut omnis accusatio intra prouinciam terminetur, nisi ad Sedem apostolicam fuerit appellatum; et de accusationibus criminalibus implicatis, uel sponte confessis, aut olim inimicis. 1005
    IX. Si clericus episcopum accusauerit, aut insidiatus fuerit. Ib.
    X. Si laici res ecclesiasticas dispensare debeant. Ib.
    XI. De personis accusatorum. Ib.
    XII. De criminationibus doctorum, uel quod diuinis uocibus damnati episcopos non possunt accusare uel in eos testificari. Ib
    ACTA ET MONUMENTA CELEBERRIMAE DE HAERETICORUM BAPTISMATE DISPUTATIONIS. 1009
    PARS PRIMA.---PRAECIPUA uETERUM MONUMENTA que supersunt de baptismate hereticorum. Ib.
    S. STEPHANI PAPAE ET MARTYRIS DECRETORIAE SENTENTIAE. Ib.
    CONCILIUM ROMANUM SUB S. STEPHANO CELEBRATUM. 1011
    CONCILIA CARTHAGINENSIA. PROeMIUM. CARTHAGINENSE CONCILIUM SUB CYPRIANO TERTIUM. Ib.
    De infantibus baptizandis. Ib.
    PROeMIUM. Ib.
    EPIST. S. Cypriani Fido, nomine concilii.---Patres Africani pacem a Therapio temere cencessam, ratam esse statuunt.---Infantium modo natorum Baptismus ab iisdem stabilitur.---Superstitiosus mos infantes ad osculum non admittere ante diem octauum notatur.---Nemo a Baptismo impediendus. 1013
    CARTHAGINENSE CONCILIUM SUB CYPRIANO QUARTUM. De Basilide et Martiali, Hispanie episcopis libellaticis. 1019
    PROeMIUM. Ib.
    EPISTOLA SYNODICA S. CYPRIANI AD CLERUM ET PLEBEM HISPANIARUM, de Basilide et Martiali. 1021
    CARTHAGINENSE CONCILIUM SUB CYPRIANO QUINTUM, DE BAPTISMO PRIMUM. 1035
    PROeMIUM. Ib.
    EPISTOLA SYNODICA S. CYPRIANI AD IANUARIUM ET ALIOS. 1036
    CARTHAGINENSE CONCILIUM SUB CYPRIANO SEXTUM, DE BAPTISMO SECUNDUM. 1044
     EPISTOLA SYNODICA S. CYPRIANI AD S. STEPHANUM PAPAM. Significat se in concilio decreuisse, ut qui apud hereticos aut schismaticos tincti sunt, redeuntes ad Ecclesiam baptizarentur; et qui in Ecclesia presbyteri uel diaconi ordinati, in schisma delapsi sint; aut qui ab hereticis promoti sint, reuertentes ut laici communicarent, saluo tamen concordie uinculo, cum episcopis qui aliter sentirent. 1046
    CARTHAGINENSE CONCILIUM SUB CYPRIANO SEPTIMUM, DE BAPTISMO TERTIUM. 1051
    PROeMIUM. Ib.
    SENTENTIAE EPISCOPORUM LXXXuII, DE HAERETICIS BAPTIZANDIS. 1052
    BOLLANDISTARUM ANIMADuERSIONES. 1077
    . 1079
    IOANNIS ZONARAE PRAEFATIO Ib.
    EPISTOLAE DIONYSII ALEXANDRINI EPISCOPI, AD STEPHANUM PAPAM, FRAGMENTUM. Ib.
    CARTHAGINENSE CONCILIUM uIII. 1101
    EPISTOLAE DIONYSII ALEXANDRINI EPISCOPI AD STEPHANUM PAPAM FRAGMENTUM. Ib.
    EPIST. S. CYPRIANI AD QUINTUM, de hereticis baptizandis. 1103
    EPISTOLA S. CYPRIANI AD IUBAIANUM.---Anno Christi CCLuI, paulo post concilium Carthaginense uII, longam scripsit epistolam Cyprianus ad episcopum Iubaianum; is consuluerat Cyprianum de Baptismo, simulque miserat epistolam, non a se, sed ab alio scriptam, aduersus sententiam Cypriani. Refellit hanc epistolam Cyprianus et summo studio colligit quidquid ad cause sue defensionem ualere existimabat. Mittit etiam Iubaiano exemplum epistole ad Numidas et ad Quintum ac forte proxime synodi decreta. 1109
    EPIST. S. Cypriani ad Pompeium, contra epistolam Stephani.---Argumentum huius Epistole istud est apud D. August., libr. u, contra Donatist., cap. 23. »Ad Pompeium, inquit, etiam scribit Cyprianus de hac eadem re; ubi aperte indicat Stephanum, quem Romane Ecclesie episcopum tunc fuisse didicimus, non solum sibi ad ista non consensisse, uerum etiam contra scripsisse atque precepisse.« De qua rursum cap. 25: »Iam illa que in Stephanum iratus effudit, retractare nolo, quia et opus non est. Eadem quippe ipsa dicuntur que iam satis discussa sunt; et ea preterire melius est, que periculum perniciose dissensionis habuerunt. Stephanus autem et abstinendos putauerat qui de suscipiendis hereticis priscam consuetudinem conuellere conarentur. Iste autem questionis ipsius difficultate permotus, et sanctis caritatis uisceribus largissime preditus, in unitate eis manendum qui diuersa sentirent. Ita, quamuis commotius sed tamen fraterne indignetur, uicit tamen pax Christi in cordibus eorum, ut in tali discrepatione nullum inter eos malum schismatis oriretur. »Hactenus ille; que prolixius citauimus, eo quod antidoti sint loco, aduersus eos qui hinc schisma suum a Romano Pontifice confirmare nituntur. 1127
    EPISTOLA S. CYPRIANI AD MAGNUM.---Respondetur Magno inanienti an a Nouatiano uenientes denuo baptizandi. Et primo ex SS. Scripturarum testimonio unitas stabilitur. Legitima in cathedra Petri successio est certa unitatis nota. Unitatis sacramentum non tantum monitis et exemplis; sed et penis in delinquentes irrogatis sancitum. Schismatici, licet Symboli uoces agnoscant, fidem ipsam denegant. Exemplis ostenditur quanto cum periculo Ecclesie pax, licet fides intacta maneat uioletur. Digreditur Cyprianus ad hereticorum Baptisma, quos Spiritum sanctum dare posse negat; tum respondet de clinicorum tinctione, de aspersione, ad immunditias tollendas, de gratia in Baptismo collata, uel minuenda actu nostro uel augenda. 1137
    CONCILIUM ICONIENSE CONTRA cataphrygas. 1152
    EPISTOLA FIRMILIANI, EPISCOPI CAESAREAE CAPPADOCIAE, AD CYPRIANUM, CONTRA EPISTOLAM STEPHANI.---Argumenti prorsus eiusdem est cum precedenti, sed paulo uehementius et acerbius quam episcopum deceat scripta, ea potissimum quantum suspicor, de causa, quod ad Firmilianum, Helenum et ceteros illarum partium episcopos Stephanus aliam quoque epistolam scripserat, se illis non communicaturum quamdiu in ea sententia de baptizandis hereticis persisterent. 1153
    PROLEGOMENA IN SEQUENS OPUSCULUM. 1177
    ART. I. Quis auctor operis, et quo seculo floruerit. Ib.
    ART. II. Analysis huius opusculi. 1179
    ART. III. Obseruationes quedam in hunc tractatum, atque eiusdem editiones. 1182
    ANONYMI LIBER DE REBAPTISMATE. 1183
    ARGUMENTUM.---Non debere denuo baptizari qui semel in nomine Domini Iesu Christi sint tincti. Ib.
    PROLEGOMENA IN TRACTATUM SEQUENTEM. 1203
     ANONYMI TRACTATUS AD NOuATIANUM HAERETICUM. 1205
    ARGUMENTUM.---Quod lapsis spes uenie non est deneganda. Ib.
    PARS ALTERA.---PRAECIPUI RECENTIUM EXCURSUS.
    IN EAMDEM DE HAERETICORUM BAPTISMATE DISPUTATIONEM. 1217
    L. THOMASSINI DISSERTATIO AD SYNODOS SUB STEPHANO PAPA IN CAUSA BAPTISMI HAERETICORUM COLLECTAS CARTHAGINE, ROMAE ET ALIBI, ANNIS CHRISTI 256, 257, etc. Ib.
    Synopsis. Ib.
    I. Stephani pape et Cypriani concertatio. Nouatorum calumnia in Stephanum. Duplex aduersus eos controuersia hic dirimenda. 1219
    II. Non errasse Stephanum in omnium hereticorum Baptismo recipiendo, probatur ex Firmiliano. Ib.
    III. Et idem ex eodem. 1220
    Iu. Alia ex eodem argumenta. Ib.
    u. Et rursus alia. 1221
    uI. Idem reuincitur ex Cypriano. Ib.
    uII. Ex eodem. Ib.
    uIII. Ex concilio Carthaginensi. 1222
    IX. Ex Tertulliano. Ib.
    X. Item ex concilio Arelatensi. 1223
    XI. Ex Eusebio. Ib.
    XII. Ex Stephani ipsius uerbis. Ib.
    XIII. Defenditur argumentum Stephani aduersus Cyprianum. 1224
    XIu. Item, ex Hieronymo ostenditur non errasse Stephanum. Ib.
    Xu. Rursus, ex eodem. 1225
    XuI. Ex eodem iterum. 1226
    XuII. Ex eodem. Ib.
    XuIII. Idem efficitur ex Basilio. 1227
    XIX. Ex Siricio, Innocentio, Leone Rom. Pontif. 1228
    XX. Item, ex Augustino. Ib.
    XXI. Quam dictu nefas totam aliquando errasse in hoc etiam negotio Ecclesiam. 1230
    XXII. Item, ex uincentio Lirinensi. Ib.
    XXIII. Ex Hincmaro rhemensi et Augustino rursus. 1231
    XXIu. Altera attingitur controuersia, an post decretum Stephani plenario adhuc esset opus concilio, ut innuere uidetur Augustinus. 1232
    XXu. Contra ex eodem Augustino, etiam ante concilium et summa fuit Stephani potestas et Cypriani error expiandus, non excusandus. Ib.
    XXuI. Ex eodem, Cyprianus Petro comparatur erranti, sed corripiente collegam audiendi. 1233
    XXuII. Quam non possit excusari Cyprianus ex eodem, traditioni apostolice et ecclesie uniuersali immoriger. Ib.
    XXuIII. Eadem ex Hieronimo confirmantur, uincentio Lir. et Facundo Herg. 1234
    XXIX. Rursus ex Augustino. Ib.
    XXX. Non ultra minas seuiit Stephanus, et tandem dispensationi acquieuit, atque ita decreti sui executionem suspendit ipsemet. 1235
    XXXI. Grauiori auctoritati cedere debuisse Cyprianum, ex Augustino. 1236
    XXXII. Et Cyprianus et alii eius consentanei forsan resipuere. Ib.
    XXXIII. Altera aperitur uia soluende huius controuersie, ex discrimine questionum de fide et de consuetudinibus. 1237
    XXXIu. uaria huius discriminis documenta. 1238
    XXXu. Questionem hanc ciuiliter tractatam esse, ut ad consuetudines spectantem, non ad fidem, probatur primum ex Firmiliano. Ib.
    XXXuI. Item ex Cypriano. 1239
    XXXuII. Item ex Stephano, ex Arelat. et Nicena synodis, ex Optato. Ib.
    XXXIII. Item ex Basilio. 1240
    XXXIX. Ex Amphilochio. 1241
    XL. Ex Athanasio. Ib.
    XLI. Ex Epiphanio. 1242
    XLII. Ex Cyrillo Hierosolymatano. Ib.
    XLIII. Ex II Synodo ecumenica. 1243
    XLIu. Ex synodo Trullana. Ib.
    XLu. Ex consensu Grecorum, maxime Theodori Studite. Ib.
    XLuI. Ex Gennadio. 1244
    XLuII. Ex Augustino. 1245
    XLuIII. Concilia plenaria frequenter Augustinus ad consuetudines ordinandas requirit. Ib.
    XLIX. Nequaquam ad questiones fidei. 1247
    L. Summa controuersie huius posterioris. 1248
    DISSERTATIO, QUA uERA STEPHANI CIRCA RECEPTIONEM HAERETICORUM  SENTENTIA EXPLICATUR. 1249
    I. Sententiam Stephani ratione destitutam non fuisse. Ib.
    II. An Stephanus Baptismum ab hereticis sub qualibet forma collatum admiserit. 1251
    III. An eos quos baptizatos in nomine Iesu, dixit Stephanus, intellexerit in nomine Trinitatis baptizatos. 1253
    Iu. An non Stephanus hereticorum baptismo maiorem, quam decet, uirtutem atque efficaciam tribuat. 1255
    u. An manum ab heresi redeuntibus imponi uoluerit Stephanus, ut confirmationis sacramentum eis conferretur. 1258
    uI. Stephanus ab antiquis laudatur ut apostolice traditionis uindex, nec erroris ab ullo arguitur, nisi ab iis qui quorumuis hereticorum baptisma respuebant. 1265
    uII. An Stephanus excommunicatione percusserit rebaptizantes. An seuerius cum uiris sanctis se gesserit. 1268
    AUCTORITAS PONTIFICIA, NOTISSIMO CYPRIANI FACTO A QUIBUSDAM NEOTERICIS ACRITER IMPUGNATA, SED A SAPIENTISSIMIS GALLIAE THEOLOGIS SOLIDE uINDICATA, DISSERTATIO HISTORICO-DOGMATICA. 1273
    PRAEFATIO. Ib.
    APPENDIX AD uITAM S. STEPHANI ROMANI PONTIFICIS ET MARTYRIS, in qua ipsius contra S. Cyprianum aliosque rebaptizantes agendi ratio ueterum testimoniis a quorumdam neotericorum calumniis uindicatur. 1295
    DISSERTATIONIS HISTORICO-DOGMATICA PARS PRIMA. 1313
    Argumentum. Quod ex S. Cypriani facto, aduersus supremam et irreformabilem in definiendis fidei controuersiis Romani Pontificis auctoritatem extunditur et urgetur argumentum, uacuum a sapientissimis Gallie theologis et inane conficitur, ac penitus euertitur. Ib.
    CAPUT. I. Iuxta uniuersalem Gallie theologorum ac scriptorum doctrinam S. Cyprianus agitatam euo suo de rebaptizandis hereticis questionem, non ad fidem, sed ad meram disciplinam pertinere iudicabat. 1314
    CAP. II. Iuxta uniuersalem Gallie theologorum ac scriptorum doctrinam S. Cyprianus probe nouerat quam S. Stephanus asserebat consuetudinem, non peculiarem Romano Pontifici, sed uniuersalem fuisse tunc temporis Ecclesie consuetudinem, ac ab omnibus episcopis antiquitus seruatam fuisse. 1320
    DISSERTATIONIS PARS SECUNDA. 1323
    Argumentum.---Solida et inuicta sunt que ad profligandum ac euertendum ex S. Cypriano petitum aduersus pontificiam inerrantiam Neotericorum argumentum, a sapientissimis Gallie theologis adducuntur. Ib.
    CAPUT. I. Exponuntur momenta quibus euincitur causam de baptismate hereticorum Cypriano uisam fuisse rem non fidei, sed mere discipline. 1325
    Soluuntur obiectiones. 1337
    CAP. II. Afferuntur momenta quibus euincitur S. Cyprianum probe nouisse quam S. Stephanus Rom. Pontifex uindicabat consuetudinem, uniuersalem tunc temporis fuisse Ecclesie consuetudinem, ac ab omnibus episcopis antiquitus seruatam fuisse. 1345
    DISSERTATIONES FR. M. MOLKENBUHR DE FIRMILIANO, EPISC. CAESARIENSI. 1357
    PRAEFATIO. Ib.
    CONSPECTUS UTRIUSQUE DISSERTATIONIS DE FIRMILIANO. 1361
    DISSERTATIO I.---N. 1, 2, 3, Premittuntur due regule critices, ex Dupinio. Ib.
    Propositio I.---N. 4, 12. Epistola que sub Firmiliani nomine circumfertur ab homine Latino uidetur conficta. Ib.
    Propositio II.---N. 13, 17. Saltem S. Firmilianus eam  non composuit. 1365
    N. 18, 77. Ipsa epistola refertur quoad partes et critice examinatur; ubi n. 41. An S. Stephanus papa ualidum edixerit baptismum sub quacumque forma collatum. 1368
    Propositio III. N. 78, 87. uerosimilius est, quod aliquis Donatista Africannus fatam Epistolam fabricatus fuerit post sec. Iu, uel alius hereticus. 1401
    Propositio Iu.---N. 88, 91. S. Firmilianus nullos libros scripto publico uulgauit. 1408
    DISSERTATIO II.---De S. Firmiliani anno emortuali, quo Paulus Samosatenus fuit condemnatus in celeberrima synodo Antiochena, in qua et uox homousion dicitur fuisse reiecta.
    Propositio. N. 93, 100. Illa ante annum 272 non contigerunt. Ib.
    ANNALES ECCLESIAE AFRICANAE TEMPORIBUS CYPRIANICIS. 1417
    S. PONTIUS, DIACONUS CARTHAGINENSIS. 1477
    PROLEGOMENA. Ib.
    ART. I. Pontii uite historia. Ib.
    ART. II. Eius scripta. 1479
    ART. III. De Actis Pontiane historie subiectis, et quid cure, in utrisque edendis adhibitum fuerit a uiris doctis. 1480
    DE uITA ET PASSIONE S. CYPRIANI, PER PONTIUM. 1481
    CAPUT. I. Auctor rationes scribendi exponit. Acta Martyrum olim diligenter litteris fuisse consignata perhibet. Ib.
    CAPUT. II. Que a Cypriano post baptismum facta sunt, enarrat. Continentia necessaria. Alie Cypriani uirtutes. 1483
    CAP. III. Ad sacros ordines cito promouetur. Sanctos sibi imitandos iungiter proponit. 1484
    CAP. Iu. Cyprianus a Cecilio ad fidem adductus. 1485
    CAP. u. Adhuc neophytus, episcopatum assumere compulsus. 1486
    CAP. uI. Episcopalibus uirtutibus emicat. 1487
    CAP. uII. Proscriptus et ad leonem postulatus, prudenter secedit. Ib.
    CAP. uIII. Idque accidit ex diuine Prouidentie consilio. 1488
    CAP. IX. Grassante dira peste, plebem suam ad succurrendum ea infectis, etiam ethnicis, efficaci oratione adducit. 1489
    CAP. X. Pellitur in exilium Curubim. 1490
    CAP. XI. A multis inuisitur. Celesti uisione recreatus, de martyrio subeundo eiusque dilatione diuinitus admonetur. 1491
    CAP. XIII. Quam uisionem auctor interpretatur, et ueridicam fuisse probat. 1493
    CAP. XIu. Imminente persecutione recusat fugere Cyprianus, suosque ad martyrium hortatur. 1494
    CAP. Xu. Capitur. Plebs ante fores noctem excubat. Ib.
    CAP. XuI. Postridie ad tribunal proconsulis ducitur. 1495
    CAP. XuII. Lata sententia, capite plectitur. 1496
    ACTA PROCONSULARIA SANCTI CYPRIANI. 1497
    I. Prima S. Cypriani confessio coram Paterno proconsule. Presbyteros prodere renuit. Ib.
    II. In exilium Curubim mittitur. Inde a Galerio reuocatus comprehenditur. 1500
    III. Coram proconsule sistitur. Eius secunda confessio. 1502
    Iu. Sententia in eum lata, capite plecti iubetur. 1503
    u. Coram magna populi turba decollatur. Eius corpus, a fidelibus, noctu sublatum, sepelitur. 1504
    APPENDIX. PASSIO S. CYPRIANI. 1505




 FINIS TOMI TERTII.



